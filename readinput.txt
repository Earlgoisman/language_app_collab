Efter ett omfattande utredningsarbete har Karolinska Institutets rektor idag fattat beslut i ett uppmärksammat ärende om misstänkt oredlighet i forskning. Rektor Anders Hamsten konstaterar att gästprofessor Paolo Macchiarini i vissa avseenden agerat oaktsamt, men att detta inte bedöms som oredlighet i forskning. – När vi har granskat misstankarna om oredlighet i forskning i de sju anmälda artiklarna har vi konstaterat att vissa brister föreligger, men att de inte är att betrakta som forskningsfusk, säger Karolinska Institutets rektor Anders Hamsten. Bakom anmälningarna mot Paolo Macchiarini står fyra läkare vid Karolinska universitetssjukhuset. De har själva varit en del av forskningsmiljön och i några fall även varit medförfattare till de artiklar som de anmält för oredlighet i forskning. Anmälningarna lämnades in i juni, augusti och september 2014. Karolinska Institutets rektor har utrett anklagelserna i enlighet med bestämmelserna i högskoleförordningen och Karolinska Institutets regler för handläggning av ärenden om oredlighet i forskning. Slutsatser ifrågasattes Den första av de anmälda artiklarna beskriver tillverkningen av en syntetisk matstrupsprotes och funktionen hos denna protes efter att den transplanterats på råtta. Här ifrågasatte anmälarna bland annat slutsatserna om protesens funktion och tolkningen av datortomografiska bilder.  De sex övriga anmälda artiklarna beskriver transplantationer av en syntetisk luftstrupsprotes på människa. Tre patienter med sjukdomar i luftstrupen, vilka inte kunnat behandlas med etablerad kirurgisk teknik, har opererats på Karolinska universitetssjukhuset och då fått syntetiska luftstrupar beklädda med egna benmärgsderiverade celler. Anmälarna menade bland annat att resultat rörande de kliniska förloppen för de opererade patienterna som presenterats i artiklarna inte stämmer överens med journalhandlingarna på Karolinska universitetssjukhuset och att det saknades belägg för att ett syntetiskt luftstrupstransplantat kan utvecklas till en fungerande luftväg. De ifrågasatte också om den första patienten verkligen hade drabbats av återfall av cancer i luftstrupen och om transplantation därför var nödvändig. Särskilt yttrande I Karolinska Institutets utredning har ett särskilt yttrande inhämtats från professor emeritus Bengt Gerdin. På grundval av de dokument och uppgifter som fanns med i anmälan, ett första yttrande från Paolo Macchiarini och genomgång av journalhandlingar från Karolinska universitetssjukhuset kom Bengt Gerdin i mitten av maj fram till slutsatsen att Paolo Macchiarini gjort sig skyldig till oredlighet i forskning. Efter att Bengt Gerdin lämnat sin omfattande rapport har Paolo Macchiarini och medförfattarna till artiklarna inkommit med yttranden och dokumentation på över 1 000 sidor. Bland annat har den förste patientens behandlande läkare på Island lämnat journaluppgifter som visar att beskrivningen av patientens tillstånd i artiklarna på avgörande punkter är korrekt.  – Bengt Gerdins granskning av anmälningarna har varit av stort värde för undersökningsprocessen, men i den dokumentation han hade tillgång till saknades bland annat betydelsefulla data om tillståndet före och efter operationen för två av patienterna, säger Anders Hamsten. Medförfattarnas kommentarer har på ett signifikant sätt påverkat den sammantagna bedömningen av ärendet. Baserat på hela utredningsmaterialet har vi nu en mycket klarare bild av vad som skett. I sin anmälan kritiserade de fyra läkarna också att Paolo Macchiarini inte före operationerna inhämtat tillstånd från regional etikprövningsnämnd och läkemedelsverket. Karolinska Institutet har i sin utredning inte bedömt tillståndsfrågan eftersom Vetenskapsrådets definition av oredlighet i forskning inte innefattar brott mot etikprövningslagen och läkemedelslagen. Samtidigt konstaterar Karolinska Institutet att besluten om de tre operationerna fattades inom sjukvården. – Beslut om operation fattades efter en tydlig process inom Karolinska universitetssjukhuset där man konstaterat att alternativa behandlingar saknades. I de besluten har forskningsaspekter inte ingått, säger Anders Hamsten. Bättre rutiner efterfrågas nu Utredningen har visat att samspelet mellan Karolinska Institutet och Karolinska universitetssjukhuset inte fungerat tillfredställande. I sina beslut skriver rektor att man nu bland annat ska ta fram bättre rutiner, regelverk och stödstrukturer för kliniska prövningar och behandlingsforskning. Gränssnittet mellan klinisk applikation och forskning när det gäller experimentell terapi ska definieras bättre och tydliga riktlinjer utarbetas för akademi och universitetssjukvård. Paolo Macchiarini ska också förtydliga några av de vetenskapliga artiklarna genom att skicka så kallade errata till tidskrifterna, där de ofullkomligheter som uppdagats i utredningen korrigeras. – Vissa förhållanden kring Paolo Macchiarinis forskning har inte uppfyllt högt ställda krav på kvalitet, säger Anders Hamsten. Vi ska nu tillsammans med Paolo Macchiarini, ledningen för hans institution och företrädare för Karolinska universitetssjukhuset åtgärda de brister som kommit fram i vår utredning. Läs mer om ärendet på internwebben.ki.se.   
 Open menu Share
0		0	Trots att fetmakirurgi är ett relativt dyrt ingrepp blir de långsiktiga sjukvårdskostnaderna för personer med diabetes som opereras inte högre än för de som får traditionell fetmabehandling. Det visar en ny studie i Lancet Diabetes & Endocrinology, som ger stöd åt att personer med typ 2-diabetes bör prioriteras för operation. I den aktuella studien från Karolinska Institutet och Sahlgrenska akademin bygger på data från Swedish Obese Subjects (som studerar långtidseffekterna av fetmakirurgi) samt uppgifter från Läkemedelsregistret och Patientregistret.  Forskarna har jämfört kostnaderna under en 15-årsperiod för kirurgisk respektive konventionell fetmabehandling hos drygt 4 000 patienter som hade antingen diabetes, prediabetes eller normal blodsockerstatus. Resultaten från studien, som även involverat forskare från Australien, visar att de sammantagna sjukvårdskostnaderna är ungefär desamma.  Även om en fetmaoperationen initialt är ganska dyr balanseras det enligt forskarna långsiktigt av att diabetiker ofta blir av med sin diabetes efter operation, vilket leder till lägre kostnader för läkemedel och sjukvård. – Våra resultat ger stöd åt tanken att patienter med typ 2-diabetes bör prioriteteras för fetmakirurgi före de som har normalt blodsocker och det gäller speciellt de som ha en nyligen diagnosticerad diabetes, säger Martin Neovius, docent vid institutionen för medicin, Solna, Karolinska Institutet och en av forskarna bakom studien.   Patientens sockerstatus I många länder fattas beslut om fetmakirurgi utifrån en persons BMI, och de med högst BMI prioriteras i allmänhet först. Flera forskargrupper har på senare tid argumenterat för att prioriteringarna för fetmakirurgi bör baseras på patientens sockerstatus, snarare än enbart BMI.  Det har dock funnits en osäkerhet kring hur detta skulle påverka de långsiktiga sjukvårds- och läkemedelskostnaderna.   Den nu aktuella studien visar att den sammantagna läkemedelskostnaden i gruppen icke-diabetiker var lika stor för de som opererades som för de som fick traditionell behandling. För de med prediabetes (förstadium till diabetes) var läkemedelskostnaden dock ungefär 28 000 kronor lägre i kirurgigruppen – och cirka 46 000 kronor lägre för de med utvecklad diabetes som genomgick kirurgi över 15 års uppföljning. Medan de totala sjukvårdskostnaderna över 15 år var högre bland icke-diabetiker och prediabetiker som opererades (på grund av kostnaderna för operation och eftervård), var totalkostnaderna för diabetiker lika stora oavsett behandlingsalternativ. Forskningsledare för den aktuella studien har varit Lena Carlsson, professor vid institutionen för medicin, Sahlgrenska akademin, Göteborgs universitet. Forskningen har finansierats med anslag från bland annat AFA Försäkring, Vetenskapsrådet och Diabetesfonden. Läs mer i ett pressmeddelande från Sahlgrenska akademin Publikation Health-care costs over 15 years after bariatric surgery for patients with different baselina glucose statuses: results from the Swedish Obese Subjects study Catherine Keating, Martin Neovius, Kajsa Sjöholm, Markku Peltonen, Kristina Narbro, Jonas K. Eriksson, Lars Sjöström, Lena M.S. Carlsson Lancet Diabetes & Endocrinology online 17 September 2015, http://dx.doi.org/10.1016/ S2213-8587(15)00290-9 
 Open menu Share
0		0	
09/17/15--09:18: Ny mekanism bakom insulinresistens i typ 2-diabetes
Okänslighet för insulin leder till typ 2-diabetes genom påverkan på många celler och organ i vår kropp. Nu har forskare vid Karolinska Institutet hittat en mekanism som förklarar hur insulinproducerande celler samtidigt kan vara både känsliga och okänsliga för insulin. Förhoppningen är att resultaten, som publiceras i vetenskapstidskriften Cell Reports, på sikt kan leda till nya behandlingsmetoder för typ 2-diabetes. Insulin är livsviktigt då det reglerar vår blodsockerkoncentration genom att till exempel stimulera upptaget av socker till specifika organ som muskler och fett samt bromsa frisättningen av socker från levern. Individer med typ 2-diabetes är okänsliga för insulin. Detta leder till att kroppen försöker kompensera genom att producera mer insulin och även genom att öka antalet insulinproducerande celler. För att kunna hitta nya behandlingsmetoder för diabetes är det viktigt att förstå exakt vad som sker i kroppen. Något som länge förbryllat forskare runtom i världen är att det kan förekomma såväl insulinokänslighet som insulinkänslighet i samma cell eller kroppsorgan. Några som särskilt intresserat sig för de insulinproducerande betacellerna är professor Per-Olof Berggrens forskargrupp vid institutionen för molekylär medicin och kirurgi, Karolinska Institutet. – Betacellen är beroende av insulin för sin normala funktion. Vid diabetes blir betacellerna okänsliga för insulin, säger docent Barbara Leibiger, knuten till gruppen och en av forskarna bakom den nu publicerade studien. Forskarna har tidigare visat at betacellen har två receptorer med olika funktioner, insulinreceptor A och insulinreceptor B. I den aktuella studien visar de tillsammans med kollegor från Sydkorea att trots att insulinreceptor B vid diabetes är insulinokänslig när det gäller en specifik signalväg, så kan den under dessa betingelser istället aktivera en annan signalväg som leder till att betacellerna ökar i antal. Forskarna identifierade även reglersteget som är ansvarigt för förändringen, nämligen PI3K-C2α. Ett proliferativt tillstånd – Resultaten är viktiga eftersom de förklarar hur betacellen kan förändras från ett differentierat till ett proliferativt tillstånd, alltså att de insulinproducerande cellerna börjar dela sig och blir fler, säger docent Ingo Leibiger, som lett den aktuella studien tillsammans med Per-Olof Berggren.   Särskilt intressant menar forskarna att det är att betacellen uppvisar en selektiv insulinokänslighet och på så sätt kan aktivera andra insulinberoende signalvägar. Detta skulle något på sikt kan leda till nya behandlingsprinciper vid diabetessjukdom. Studien har finansierats med stöd från Vetenskapsrådet, Familjen Erling-Perssons stiftelse, Novo Nordisk Fonden, Stichting af Jochnicks stiftelse, Diabetesfonden, försäkringsbolaget Skandia, Diabetes Research and Wellness Foundation, Berth von Kantzows stiftelse, Karolinska Institutets strategiska forskningsprogram i diabetes, Europeiska forskningsrådet samt Knut och Alice Wallenbergs stiftelse. Vårt pressmeddelande om studien Publikation PI3K-C2α Knockdown Results in Rerouting of Insulin Signaling and Pancreatic Beta Cell Proliferation Barbara Leibiger, Tilo Moede, Meike Paschen, Na-Oh Yunn, Jong Hoon Lim, Sung Ho Ryu, Teresa Pereira, Per-Olof Berggren, and Ingo B. Leibiger Cell Reports, 6 October 2015 paper issue, online first 17 September  2015 
 Open menu Share
0		0	
09/17/15--23:08: Balansträning främjar hälsan för äldre med benskörhet
En ny doktorsavhandling från Karolinska Institutet visar att stillasittande äldre personer med benskörhet skulle kunna bli mer fysiskt aktiva med hjälp av ett ett balansträningsprogram, vilket i sin tur kan främja deras allmänna hälsa. Enligt avhandlingsarbetet, som nyligen presenterades vid institutionen för neurobiologi, vårdvetenskap och samhälle (NVS), har patienterna också behov av råd och uppmuntran kring fysik aktivitet från fysioterapeuter och behandlande läkare. Vad är det som påverkar om en äldre person med benskörhet är fysiskt aktiv eller inte? Kan deltagande i ett balansträningsprogram göra att dessa personer känner sig mindre oroliga för att falla och skada sig och istället rör på sig mer? Det är några av de frågor som fysioterapeuten Ing-Mari Dohrn ställt sig i sitt avhandlingsarbete. – Resultaten visade bland annat att många äldre med benskörhet inte når upp till rekommendationen om att ta 5 000 steg om dagen. En annan av delstudierna i avhandlingen visade att deltagande i vårt balansträningsprogram ledde till ökad fysisk aktivitet i vardagen bland de som rörde sig allra minst, säger Ing-Mari Dohrn. Det tolv veckor långa balansträningsprogrammet som studerats i avhandlingen utförs i grupp och är utvecklat vid sektionen för fysioterapi vid NVS. Deltagarna tränar balans på gränsen av sin förmåga och under delad uppmärksamhet, vilket innebär att de till exempel räknar baklänges eller bär en bricka med vattenglas samtidigt som de utför balansövningar. I tidigare tester har programmet visat sig vara effektivt för att minska fallrädsla och öka fysisk funktion. En nyhet i den aktuella doktorsavhandlingen är att balansträningen även ökar chanserna till fysisk aktivitet på en nivå som främjar hälsan. Fysioterapeuter i primärvården – Vi tror att programmet kan användas av fysioterapeuter i primärvården för att förbättra hälsan och minska risken att falla för äldre personer med benskörhet, men även för äldre med andra diagnoser. Fortsatt forskning kommer att fokusera på hur programmet kan implementeras på bästa sätt, säger Ing-Mari Dohrn. I avhandlingen framkommer att äldre bensköra personer upplever det som viktigt med råd från fysioterapeuter, både individuellt och i grupp. Även råd från läkare om säker träning vid benskörhet efterfrågades. Vidare visar resultaten att de som tog mindre än 5 000 steg per dag hade långsammare gånghastighet, sämre balans, sämre livskvalitet och var mer stillasittande.   – Detta understryker vikten av att mäta nivån av fysisk aktivitet objektivt för att hitta personer med ökad risk att drabbas av sjukdom eller nedsatt funktion. När personer subjektivt ska uppskatta sin fysiska aktivitet tenderar de att överrapportera, vi tror att vi rör oss mer än vi gör, säger Ing-Mari Dohrn. Disputation skedde torsdag 17 september 2015. Huvudhandledare för avhandlingsarbetet ar varit Agneta Ståhle, professor i sjukgymnastik vid NVS. Mer om fysisk aktivitet för hälsa i ett livslångt perspektiv Mer om Karolinska Institutets forskarutbildning Doktorsavhandling Physical activity and health-related quality of life in older adults with osteoporosis Ing-Mari Dohrn, Karolinska Institutet 2015, ISBN: 978-91-7676-027-7 
 Open menu Share
0		0	
09/18/15--03:12: Höstens första nummer av KI Bladet ute nu
Höstterminens första nummer är här! Det här skriver vi om bland annat: Porträttet: Jennifer Valcke stöttar lärarna i klassrummet Skaffa koll på KI-hösten 2015 – nu söker KI ny prorektor Anatomi – benhårt ämne får liv med hjälp av ny teknik Slingbilen kör farligt gods åt forskarna – helt gratis   KI Bladet 3/2015 som pdf  KI Bladet 3/2015 som e-tidning 
 Open menu Share
0		0	
09/18/15--04:13: Jennifer Valcke kliver in i en helt ny roll på KI
Att kunna undervisa på engelska är inte det enda en lärare behöver tänka på. I det internationella klassrummet handlar det också om kultur och värderingar. Nu har Jennifer Valcke rekryterats till KI för att öppna dörrarna till en större värld. Hon är en av talarna på Lärardagen 2015. Den sjunde september började hon arbeta för att stötta Karolinska Institutets lärare i deras undervisning. Det är en helt ny roll på KI som har skapats på initiativ av styrelsen för utbildning. Under tre år ska hon hjälpa lärare och handledare att utveckla undervisningen i det multikulturella klassrummet. Med sig har hon mer än tio års erfarenhet som pedagogisk utvecklare vid Université Libre de Bruxelles i Belgien där varken lärarna eller studenterna hade engelska som modersmål. – På många sätt liknade sammanhanget det vid KI. Den stora skillnaden blir att jag här enbart kommer att arbeta med personer inom hälsa och sjukvård. Lärarna som jag arbetade med tidigare undervisade i bland annat ekonomi, flerspråkskommunikation, juridik och medicin. Jag tror att det finns en tydligare läraridentitet här, säger Jennifer Valcke. “Det handlar inte bara om orden“ Hon ser fram emot att arbeta med lärarna som undervisar på KI:s olika utbildningsprogram, där människors hälsa står i fokus och fungerande kommunikation är en grundförutsättning. – När du lär ut genom ett främmande språk handlar det inte bara om orden, utan också om kulturell medvetenhet. Jag tror att i sina framtida yrken behöver studenterna en förhöjd kulturell förståelse, eftersom de behöver kommunicera med sina patienter om mycket känslig medicinsk information.  Nyrekryteringen är ett steg i arbetet med att göra undervisningen mer internationell och att stärka KI:s konkurrenskraft. Ett av målen i universitetets handlingsplan för internationalisering av utbildningen är att alla utbildningsprogram redan nästan år ska ha minst en kurs som ges på engelska. En annan viktig fråga är att få in interkulturell medvetenhet och globala hälsofrågor på utbildningarna i större utsträckning än vad som sker i dag. Men det handlar inte bara om att det engelska språket är nödvändigt för att kunna kommunicera i det akademiska arbetet. Lärare har också uttryckt ett intresse för att lära sig mer om undervisning i multikulturella sammanhang. I sin roll som pedagogisk utvecklare kommer Jennifer Valcke att ha mycket kontakt med lärare och handledare, men också arbeta med strategier för internationalisering på ledningsnivå. De ansvariga för de olika utbildningarna kan få hennes hjälp med att väva in internationella och interkulturella perspektiv i lärandemålen och utbilningarna. Hon kommer även att hålla workshops och erbjuda individuell rådgivning för pedagogiska ledare, lärare och handledare. Ett onlineverktyg för lärare kommer att utvecklas. – Jag tror att vi kommer att nå många lärare genom en interaktiv webbplats där lärare kan se intervjuer med kollegor som har gjort något intressant, hitta information, nätverka och upprätta förbindelser. Det kanske även blir ett diskussionsforum där de kan utbyta idéer och erfarenheter, säger Jennifer Valcke. Undervisa på engelska inte samma sak – Utmaningen blir att hjälpa lärare att utvidga sin bild av vad det innebär att undervisa på engelska. Det är inte samma sak som att ha undervisning på sitt modersmål, utan det handlar också om att försäkra sig om att studenterna blir medvetna om varandras kultur och hur det påverkar kommunikation och värderingar. För Jennifer Valcke handlar undervisning på ett annat språk mycket om att skapa förutsättningarna för att studenterna ska kunna ta emot budskapet som läraren vill få fram. Det kan handla om till synes små saker, som att det är tröttande att lyssna på någon som talar ett främmande språk. Även om intresset för det som sägs är stort kan koncentrationen dala efter en stund. Jennifer Valcke kan hjälpa lärare att tackla även den här aspekten av undervisning på engelska och ge tips på hur lärare kan hjälpa studenterna att behålla uppmärksamheten på det som de ska lära sig. Själv använder hon gärna olika gruppaktiviteter. – Jag inspireras av den lekfulla aspekten av undervisning. Jag tycker om att aktivera deltagarna med sådant som gör att de lär sig saker utan att vara medvetna om att det pågår ett lärande, säger hon. Text: Karin Söderlund Leifler Foto: Daniel Roos   Läs mer om Lärardagen 2015 den 30 september som har temat KI Goes Global - Intercultural & International Perspectives on Teaching and Learning. Här finns alla talare och hela programmet. 
 Open menu Share
0		0	
09/20/15--23:08: Håkan Mogrens pris till Elisabet Lidbrink
Håkan Mogrens Stiftelse har utsett överläkaren i onkologi, Elisabet Lidbrink, till 2015 års mottagare av stiftelsens stipendium inom medicin. Hon får priset för och till sina insatser för mänskligt välbefinnande. Elisabet Lidbrink, överläkare i onkologi vid Karolinska Universitetssjukhuset, får priset för sitt starka engagemang för kvinnor som drabbas av bröstcancer, samt för att hon ger stöd till och agerar förebild för yngre kolleger med sitt medmänskliga förhållningssätt till patienterna. Elisabet Lidbrink har över 30 års yrkeserfarenhet som cancerläkare och under alla dessa år har hon kämpat för att bröstcancerpatienter ska få bästa möjliga vård och behandling och för att alla ska bemötas med värdighet och empati. Hon visar genom eget exempel att mötet med patienten är en oerhört viktig del av vården. Till Elisabet Lidbrink kommer ofta de svåraste fallen, de som får beskedet att behandlingen inte varit verksam och att cancern spridit sig. Mitt i oron och sorgen lyckas Elisabet Lidbrink förmedla hopp till sina patienter. Hon kämpar för att de alltid ska få det yppersta när det gäller behandling och för att de ska få leva ett så friskt liv som möjligt under sin sista tid när alla tänkbara resurser uttömts. – Elisabet Lidbrink har ett brinnande patientfokus. Hon ger fantastiskt stöd till yngre kolleger på kliniken och är en ledstjärna inom svensk cancervård, säger Håkan Mogren om valet av pristagare. Håkan Mogrens Stiftelse bildades 2012 och har till ändamål dels att främja utbildning och forskning inom det medicinska området, dels att främja utbildning av musiker inom den klassiska musiken, främst sång. Mottagarna av medicinpriset ska ha gjort sig kända för att ta hand om sina patienter med empati och passion, och de bör aktivt verka eller komma att verka för att sprida sina kunskaper genom föreläsningar eller handledning av andra. Inom området medicin är syftet med stipendiet att ge möjlighet för välmeriterade, vetenskapligt skickliga och kliniskt verksamma läkare att förkovra sig eller bedriva forskning inom något område som intresserar dem. För att komma ifråga för stipendium ur Håkan Mogrens Stiftelse ska mottagarna ha gjort sig kända för att ta hand om sina patienter med empati och passion, och de bör aktivt verka eller komma att verka för att sprida sina kunskaper genom föreläsningar eller handledning av andra. Stipendiet består av ett diplom och ett personligt pris om 250 000 kronor. Det delas ut i samband med Karolinska Institutets installationshögtid den 15 oktober 2015. Tidigare pristagare 
 Open menu Share
0		0	
09/21/15--04:13: Läkaren och KI-forskaren Helena Nordenstedt frivillig i kampen mot ebola
I slutstriden mot ebola har det blivit svårare för Läkare utan gränser att hitta internationella hjälparbetare. De som varit ute på uppdrag har börjat tröttna. Men det finns fortfarande de som kan och orkar. Helena Nordenstedt är en av dem. Nyss åkte hon till Guinea där hennes snabba insats gjorde det möjligt att påbörja läkemedelsbehandling mot ebola. I höstas gick Helena Nordenstedt den blixtinsatta KI-utbildningen för fältarbete i eboladrabbade områden. Så fort tvådagarskursen var slut åkte hon för att tjänstgöra i Liberia. – Första gången jag gick in i högriskzonen på centret var det jätteläskigt och nervöst. Men väl på plats känner man att man har en roll att fylla, man hinner inte oroa sig. Känslan är ’det är vi mot viruset’ och det ger en sammanhållning som är svår att få till på annat sätt än i en akut kris, säger Helena Nordenstedt. Efter uppdraget i Liberia har hon fortsatt att kombinera sina tjänster som ST-läkare på Danderyds sjukhus och som forskarassistent på institutionen för folkhälsovetenskap, där hon bland annat är ansvarig för KI-kursen Global hälsa. Plötsligt kom ett nytt samtal Men i början av augusti fick hon ett telefonsamtal från Läkare utan gränser. Kunde hon åka ner till Västafrika i morgon, denna gång till Guinea? – Min spontana reaktion var att nej, det går inte, jag har fullt upp här hemma medpatienter och planeringen av en kurs. Sedan tänkte jag lite till och kom fram till att det jag gör här hemma inte kan vara viktigare, säger Helena Nordenstedt. Inom två dygn var hon på plats i Guineas huvudstad Conakry. Nu som enda utländska läkare på ebolacentret Nongo. Helena Nordensteds kompetens som forskningsmeriterad kliniker var en tillgång för att kunna sätta igång behandlingen med Favipiravir, ett läkemedel som ännu inte är godkänt för att behandla ebola. Preliminära resultat har dock visat att Favipiravir sänker dödligheten i ebola från 30 till 15 procent hos dem med måttliga nivåer av viruset. Läkare utan gränsers center Nongo är vad Helena Nordenstedt kallar för ett ”State of the Art- center”. Med bättre planerad design, övervakningsmöjligheter och framförallt ett eget laboratorium. Vid tidpunkten för den här intervjun har hon bara varit hemma i tre dagar. – För mig personligen var det jättegivande att se hur långt vi har kommit. I höstas när jag var i Liberia var det frustrerande att vi inte kunde göra mer för varje patient. Vi drömde om att kunna ge blodplasma från överlevare och sa ’tänk om vi åtminstone hade en blodtrycksmanschett’. Ebolafallen har minskat Ytterligare en stor skillnad från i höstas är att antalet ebolafall har minskat radikalt. Nongo hade 30 platser och under Helena Nordenstedts vistelse konstaterades cirka två fall i veckan. Även om ebolapatienterna är få, ska de sorteras ut från den ström av malariafall och tyfoidfeber som är mycket vanligt i Guinea. Båda sjukdomarna ger symtom som liknar dem vid insjuknandet i ebola. Det betyder att alla måste betraktas som ebolapatienter tills motsatsen är bevisad. – En annan komplicerande faktor är att allt fler som läggs in nyligen har vaccinerats och det kan ge symtom som feber, led- och muskelvärk, precis som i en tidig fas av ebola, säger hon. De sista patienterna kommer från de mest marginaliserade grupperna. Ryktesspridning, aggressioner och irrelevanta åtgärder är paradoxalt nog vanligare i det utdragna slutskedet, än under det mer kaotiska skedet av epidemin. Ett sådant rykte är till exempel att vaccinet ger ebola eftersom det ges till nyligen identifierade kontakter, som redan från början har högre risk att insjukna de närmaste dagarna. Vi har blivit överraskade förut. Trots det ser Helena Nordenstedt optimistiskt på Västafrikas framtid när det gäller ebola. – Just nu finns bara ett enda fall i Conakry, en trettonårig flicka. Hon kan vara det sista fallet i Guinea, men man kan vara långt ifrån säker – det är trots allt ebola det handlar om. Vi har blivit överraskade förut. Förra veckan hittades viruset hos ett dödsfall i Sierra Leone i ett område som inte haft Ebola på ett halvår, och det gav i sin tur upphov till fem nya fall. Och i Liberia, som förklarades fritt i mars, insjuknade sex personer i juni. – Det viktiga är att system och rutiner nu finns på plats och fungerar om nya utbrott blossar upp. Nu, till skillnad från tidigare, finns kunskapen i lokalsamhället och WHO är direkt på plats och vaccinerar alla som har varit i kontakt med den smittade och även de som har varit i kontakt med kontakterna, säger Helena Nordenstedt. Text: Jenny Ryltenius Foto: Gunnar Ask och Läkare utan gränser 
 Open menu Share
0		0	
09/22/15--02:11: Musklinik ny service för KI-forskare
I Wallenberglaboratoriets lokaler startas nu KIMM, Karolinska Institutet Mouse Models, som är en ny serviceverksamhet för forskare som gör försök på genetiskt förändrade möss. Där kan man undersöka möss som har förändrad arvsmassa för att utveckla till exempel diabetes, cancer eller depression. Man kan också tillverka möss där andra gener saknas eller är förändrade. Den nya verksamheten erbjuder forskarna möjlighet att köpa hematologiska, fysiologiska och patologiska hälsokontroller av djuren, som också kan bli beteendeundersökta. Alla kontroller görs efter beställning från forskarna och utförs vid vissa åldrar och på vissa sätt enligt en internationell standard. Därmed kan djuren jämföras via en internationell databas, vilket ökar möjligheten att upptäcka nya samband mellan sjukdomar och gener. – Gener verkar globalt i kroppen. Det är väldigt smalt att undersöka hur en specifik gen påverkar endast en specifik funktion. Om man i stället följer djurets hälsa med en bredare ansats kan vi upptäcka nya sjukdomar och sjukdomssamband och förstå den undersökta genen bättre, säger Brun Ulfhake, verksamhetschef för Komparativ medicin och initiativtagare till KIMM. Forskarna kan även själva utföra försök på mössen med egen eller hyrd utrustning i KIMM:s lokaler, en service som kallas open access, och laboratoriet kan erbjuda möjligheten att göra försök på bakteriefria möss. Möss är det mest använda däggdjuret i försök. Enligt Brun Ulfhake beror det främst på att kartläggningen av mössens arvsmassa har kommit längst. Av musens uppskattningsvis 23 000 gener är cirka 5 000 kartlagda. – När vi fortsätter att forska på möss bidrar vi till att kartlägga hela arvsmassan hos ett däggdjur och får då nya möjligheter att förstå enstaka geners betydelse i ett sammanhang av hela arvsmassan. När det är gjort kommer musens arvsmassa att bli referensbibliotek för andra däggdjur, inklusive människan. Vi har ungefär lika många gener som musen, säger Brun Ulfhake. Text: Annika Lund Foto: Ulf Sirborn Här kan du läsa mer om den nya muskliniken: ki.se/kimm. 
 Open menu Share
0		0	
09/22/15--03:12: Fyra frågor till Karin Dahlman-Wright om KI:s arbetsmiljöpris
Det är snart dags att utse en vinnare till det arbetsmiljö- och hälsopris som instiftades vid Karolinska Institutet förra året. Utmärkelsen ska inte minst uppmuntra till en god psykosocial arbetsmiljö, anser professor Karin Dahlman-Wright som nominerade den allra första pristagaren. Till den 21 oktober kan medarbetare nominera nya kandidater. Vinnaren 2014 var toxikologen Dan Segerbäck, numera pensionerad från institutionen för biovetenskaper och näringslära vid KI. Karin Dahlman-Wright var då institutionens prefekt men finns nu i rollen som vicedekan för infrastruktur vid KI. Vad var det som gjorde att du nominerade Dan Segerbäck? – Arbetsmiljöfrågorna är några av de allra viktigaste frågorna för en institution och att ha en person som både är engagerad, kompetent inom området och som tar egna initiativ var ett stort stöd för mig när jag var prefekt. Som toxikolog var Dan Segerbäck, som har gått i pension nu, mycket kunnig om frågor kring den fysiska arbetsmiljön på laboratoriet, men han jobbade också mycket med psykosociala frågor. Vad har ni gjort med arbetsmiljöpriset om 30 000 kronor som institutionen fick i pris? – Vi har diskuterat en mer avancerad vidareutbildning av arbetsmiljögruppen. Dels för att de som arbetar med de här frågorna behöver vara uppdaterade i sin kunskap, dels för att det är stimulerande att träffa andra som är engagerade i arbetsmiljöfrågor. En annan idé är utbildning i hjärt- och lungräddning för medarbetarna på institutionen. Det tredje förslaget handlar om att satsa mer på friskvårdsföreläsningar med engelsktalande föreläsare för att bättre fånga upp vårt stora antal engelsktalande medarbetare. Har du spanat in andra föregångare när det gäller arbetsmiljöarbete på KI som förtjänar årets pris? – Inte specifikt, men jag tycker man ska titta på personer som verkligen brinner för de här frågorna och tar egna initiativ, gärna med fokus på den psykosociala arbetsmiljön. Vad önskar du dig mest av allt just nu? – Att arbetsmiljön får den status den förtjänar och att det blir attraktivt att arbeta med de här frågorna. Vi kan inte bara bedriva excellent forskning och utbildning utan vi måste också vårda arbetsmiljön. Det ena behöver det andra. Text: Karin Söderlund Leifler För dig som är medarbetare: Läs mer om hur du nominerar till KI:s arbetsmiljö- och hälsopris på internwebben.ki.se. 
 Open menu Share
0		0	
09/22/15--23:08: Ingen koppling mellan förmaksflimmer och kaffedrickande
Ny forskning från Institutet för miljömedicin vid Karolinska Institutet avfärdar den befarade kopplingen mellan kaffekonsumtion och ökad risk för förmaksflimmer, en vanligt förekommande hjärtsjukdom. Studien inkluderar även en så kallad metaanalys med ytterligare fyra andra forskningsrapporter, vilket gör den till den största någonsin som undersökt en eventuell koppling mellan kaffedrickande och hjärtrytmrubbning. – Våra resultat visar att människor tryggt kan fortsätta att dricka sitt kaffe, i alla fall i rimliga mängder, utan att riskera att drabbas av just den här typen av hjärtsjukdom, säger Susanna Larsson, docent vid Institutet för miljömedicin och en av forskarna bakom studien. Måttfull konsumtion av kaffe har i tidigare forskning kopplats till minskad risk för kranskärlssjukdom och stroke. Dess koppling till förmaksflimmer, som innefattar oregelbunden och ofta för snabb hjärtrytm och bland annat ökar risken för stroke och hjärtsvikt, har varit oklar. Det har dock spekulerats i om hög kaffekonsumtion skulle kunna öka risken att utveckla denna typ av hjärtrytmrubbning. I den aktuella studien, som publiceras online i tidskriften BMC Medicine, ingick 41 881 män och 34 594 kvinnor som 1997 fick svara på frågan om hur många koppar kaffe de drack och sedan följdes under tolv års tid. Under perioden rapporterades 4 311 respektive 2 730 fall av förmaksflimmer i de båda grupperna. Medianen för daglig kaffekonsumtion låg på tre koppas för både män och kvinnor. Mer extrema konsumtionsnivåer I sin analys av denna första del av studien kunna forskarna inte hitta några bevis för att kaffekonsumton skulle öka risken för förmaksflimmer, inte ens vid mer extrema konsumtionsnivåer. Denna avsaknad av koppling mellan kaffedrickande och sjukdom bekräftades sedan i en uppföljande metaanalys som även inkluderade fyra andra prospektiva studier. Totalt ingick 248 910 personer, varav 10 406 fall av förmaksflimmer, i studieunderlaget. – Vid en könsspecifik analys av det större materialet kunde vi dock se en icke-signifikant ökad risk för förmaksflimmer hos kaffedrickande män och en icke-signifikant minskad risk för förmaksflimmer hos kaffedrickande kvinnor. Det här skulle kunna betyda att män är känsligare för koffein än kvinnor, men mer forskning behövs i så fall för att fastställa resultatet som än så länge är väldigt osäkra, säger Susanna Larsson. Forskarna utesluter inte att kaffe skulle kunna orsaka andra former av hjärtrytmrubbningar än förmaksflimmer. Studiedeltagare med förmaksflimmer drack redan i början av studien i genomsnitt färre koppar kaffe dagligen än de som var friska, vilket skulle kunna tyda på att de upplevt att en hög kaffekonsumtion triggar igång hjärtklappning. Detta kan dock inte ha påverkat resultaten i det aktuella arbetet eftersom personer med förmaksflimmer vid studiens start var exkluderade från uppföljningsanalyserna. Det faktum att studien bygger på självrapportering från deltagare är däremot en osäkerhetsfaktor i resultaten. Forskningen har finansierats med anslag från Vetenskapsrådet och Karolinska Institutets strategiska forskningsprogram inom epidemiolog (SfoEpi). Läs ett pressmeddelande om studien från BioMed Central (engelska) Publikation Coffee consumption is not associated with increased risk of atrial fibrillation: results from two prospective cohorts and a meta-analysis Susanna C. Larsson, Nikola Drca, Mats Jensen-Urstad and Alicja Wolk BMC Medicine , online 23 September 2015,  doi: 10.1186/s12916-015-0447-8 
 Open menu Share
0		0	
09/23/15--03:12: Gratis minibuss kör farligt gods under hösten
Det blev ramaskri på laboratoriesidan när det inte längre var tillåtet att ta med sig farligt gods på pendelbussen mellan Solna och Huddinge. Men i stället kom ”slingbilen” (the scientific sample shuttle”) som transporterar proverna – helt gratis. Prick klockan tio stannar den vita minibussen, även kallad slingbilen, utanför Centrum för molekylärmedicin, CMM, i Solna. Chauffören Peter Lundevall väntar i tio minuter och under tiden dyker det upp en forskare som behöver frakta blodprov och biopsier från två gastroskopier. Proverna är tagna under morgonen och ska till Huddinge. – Jag fick helt nyligen höra om slingbilen och det är första gången jag använder den. Det är lite besvärligt att bilen går redan klockan tio. Om den gick senare på dagen skulle vi få med fler provtagningar gjorda på morgon och förmiddag, säger Takami Ichiya, forskaren som arbetar vid Centrum för infektionsmedicin, CIM. Anna-Lee Cöster Jansén, huvudskyddsombud vid Karolinska Institutet och en av dem som arbetat för att få slingbilen (som egentligen heter ”the scientific sample shuttle”) på plats, står bredvid och lyssnar med stora öron. – Det här är jättebra för mig att höra. Om det behövs ska vi försöka göra ändringar i tidtabellen. Slingbilen ska vara användbar för forskarna, säger hon. För drygt ett år sedan gjordes en ny upphandling av pendelbussen som kör KI-personal mellan Solna och Huddinge. Den nya leverantören gjorde klart att det inte får fraktas farligt gods på dessa bussar – och vetenskapliga prover är i många fall farligt gods, liksom torris och flytande kväve. – Det blev något av ett ramaskri från laboratoriesidan. Vi såg en risk för att prover trots allt skulle fraktas med pendelbussen. Ett alternativ är budbil, som då måste bekostas med forskarens forskningsmedel, säger Anna-Lee Cöster Jansén. Sedan i maj rullar nu slingbilden i en rutt mellan Solna och Huddinge. Det är en kostnadsfri service för forskarna, på försök fram till november. Då görs en utvärdering. – Vi kan inte ha slingbilen kvar den om den inte används. Samtidigt tror jag behovet finns, så vi hoppas att fler ska upptäcka den, säger Anna-Lee Cöster Jansén. Text: Annika Lund Foto: Gustav Mårtensson  Så här använder du slingbilen: läs mer på internwebben.ki.se. 
 Open menu Share
0		0	
09/23/15--07:16: Bengt Winblad får Hjärnfondens jubileumspris på 3 miljoner kronor
Bengt Winblad, professor i geriatrik vid institutionen för neurobiologi, vårdvetenskap och samhälle (NVS), Karolinska Institutet tilldelas Hjärnfondens  jubileumsanslag på 3 miljoner kronor. Det är det första jubileumspriset som Hjärnfonden delar ut och Bengt Winblad får det för banbrytande och betydelsefulla insatser inom Alzheimerforskningen.  Anslaget delades ut av Hjärnfondens beskyddare, H. K. H Kronprinsessan Victoria, på den Internationella Alzheimerdagen 21 september. Pengarna ska användas till grundforskning och för att förstå varför nervceller dör i förtid, något som kan komma att öka kunskapen om uppkomsten av Alzheimers sjukdom. Läs mer: Hjärnfondens hemsida Swedish Brain Power   
 Open menu Share
0		0	
09/23/15--23:08: Ung forskare vid University of Göttingen tilldelas Lennart Nilsson Award
Katrin Willig, junior forskargruppledare vid Center for Nanoscale Microscopy and Molecular Physiology of the Brain (CNMPB), knutet till Max Planck Institute for Experimental Medicine i Göttingen, Tyskland, tilldelas Lennart Nilsson Award 2015 för sina banbrytande bidrag till superupplöst mikroskopi av levande celler. I sin forskning använder hon möjligheterna att studera cellstrukturer i nanoskala för att förstå hur våra hjärnor fungerar. Ljusmikroskopi med fluorescens hämmades länge av att upplösningen begränsades av ljusets våglängd. Tekniken revolutionerades för tjugo år sedan, när stimulated emission depletion, STED, utvecklades och gjorde det möjligt för forskare att studera levande celler ner i minsta molekylära detalj. Metoden innebär att en laserstråle får fluorescerande molekyler att lysa, medan en andra skräddarsydd laserstråle släcker ut delar av fluorescensen så att endast en fokuspunkt i nanometerstorlek avger signal. STED är en av de tekniker som gemensamt benämns superupplöst mikroskopi. År 2014 fick Eric Betzig, Stefan W Hell och William E Moerner dela på Nobelpriset i kemi för utvecklingen av superupplöst fluorescensmikroskopi. Årets mottagare av Lennart Nilsson Award, Katrin Willig, är en pionjär inom användning av fluorescerande proteiner för avbildning av levande celler i nanoskala. Hon har utvecklat STED-mikroskopi för avbildning inne i levande organ och vävnader, så kallad deep tissue imaging, och särskilt intresserat sig för processerna i de kontakter mellan nervceller som kallas synapser. Hon har demonstrerat teknikernas styrka genom in vivo-avbildning i levande mushjärna av de mycket små utskott (eng. dendritic spines) på nervcellers dendriter som finns i synapser och som anses utgöra grunden för minnet i hjärnan.  Katrin Willig studerade fysik vid Würzburg universitet innan hon anslöt sig till Stefan W Hells forskargrupp vid Max Planck Institute for Biophysical Chemistry i Göttingen. Hon disputerade år 2006 med en avhandling om STED-mikroskopiering. Sedan år 2014 leder hon en egen forskargrupp vid Göttingen Cluster of Excellence and DFG Research Center for Nanoscale Microscopy and Molecular Physiology of the Brain (CNMPB) vid Max Planck Institute of Experimental Medicine i Göttingen. Lennart Nilsson Award är världens främsta utmärkelse inom vetenskaplig och medicinsk fotografi. Utmärkelsen grundades år 1998 för att hedra den svenska fotografen Lennart Nilsson, som blivit världskänd genom sina bilder. Priset, som är på 100 000 kr, delas varje år ut till en person som på ett enastående sätt bidragit till området vetenskapligt fotografi i Lennart Nilssons anda. Utmärkelsen delas ut i samband med Karolinska Institutets installationshögtid den 15 oktober. 
 Open menu Share
0		0	
09/28/15--23:08: Smärta och empati har gemensamt ursprung i hjärnan
En ny studie, där forskare från Karolinska Institutet deltagit, visar att den smärta vi känner själva och obehagsupplevelsen när vi ser någon annan ha ont – och reagerar med empati – har ett gemensamt ursprung i hjärnan. Resultaten publiceras online i tidskriften PNAS och bekräftar tidigare rön inom forskningsområdet. – Det här är en hypotes som fördes fram första gången för runt tio år sedan i en studie i Science, men som varit starkt omdebatterad sedan dess. Vi har nu belyst frågan på ett nytt sätt och våra resultat talar för att smärta som man känner själv och det obehag man upplever då man ser någon annan utsättas för smärta, vilket är grunden för upplevelsen av empati och därför kallas för empatisk smärta, tycks ha samma ursprung i hjärnan. Resultaten tyder på att vi verkligen upplever andras smärta delvis genom vårt eget smärtsystem, säger Predrag Petrovic, läkare och docent vid institutionen för klinisk neurovetenskap vid Karolinska Institutet och en av forskarna bakom studien. I den aktuella studien, som leddes av professor Claus Lamm vid universitetet i Wien, Österrike, undersökte forskarna upplevelsen av egen och andras smärta hos 102 personer, samt även den underliggande hjärnaktiviteten med hjälp av så kallad funktionell magnetresonansavbildning (fMRI). Man vet sedan tidigare att placebobehandling (det vill säga behandling med ”sockerpiller utan någon farmakologisk verkan) kan minska en smärtupplevelse och att denna effekt är beroende av hjärnans eget morfinsystem, varför hälften av deltagarna behandlades med ett placebopreparat. Det framgick då att placebobehandlingen förändrade upplevelsen och hjärnaktiviteten på ett likande sätt, vare sig det rörde sig om en riktig smärtupplevelse eller en ”empatisk smärta”. I ett andra steg i studien kunde forskarna också visa att om man blockerar kroppens eget morfinsystem med läkemedlet naltrexon så minskar både smärtupplevelsen och den ”empatiska smärtan”. Med andra ord verkar både den ”äkta” smärtan och den ”empatiska smärtan” regleras på sammas sätt i hjärnan vid placebo behandling. Forskningen har finansierats med anslag från Vienna Science and Technology Fund. Nyhetsartikel om studien i Science (engelska) Pressmeddelande från universitetet i Wien (engelska) Publikation Empathy for pain is grounded in self pain: Evidence from placebo analgesia and its opioidergic regulation Markus Rütgen, Eva-Maria Seidel, Giorgia Silani, Igor Riecansky, Allan Hummer, Christian Windischberger, Predrag Petrovic, and Claus Lamm PNAS, online early edition 28 Sept – 2 Oct 2015, doi: 10.1073/pnas.1511269112 
 Open menu Share
0		0	
09/29/15--23:08: Rådgivning i hemmet minskade inte spädbarnsdödligheten
Program för att erbjuda kvinnor rådgivning i hemmet i samband med graviditet och förlossning är troligen inte tillräckligt för att minska spädbarnsdödligheten på den afrikanska landsbygden. Det visar en studie av forskare från Karolinska Institutet och London School of Hygiene & Tropical Medicine i Storbritannien, som nu publiceras i tidskriften PLOS Medicine. Forskarna menar att det istället behövs satsningar på att förbättra vården vid förlossningsklinikerna i utsatta områden.   Den aktuella studien genomfördes mellan 2007 och 2013 i sex landsbygdsdistrikt i södra Tanzania med en sammanlagd befolkning på 1,2 miljoner människor. Forskarna utbildade 824 kvinnliga volontärer, vars huvuduppgift var att erbjuda blivande mammor rådgivning i hemmet avseende hygien i samband med förlossningen och betydelsen av amning som enda näringskälla för det nyfödda barnet, men också att informera om fördelen med förlossningsklinker. Rådgivningen skulle ske vid minst tre tillfällen före och efter förlossningen. Vid utvärderingen av programmet kunde forskarna se att spädbarnsdödligheten minskat från 35 till 31 dödsfall per 1000 förlossningar med levande barn i områden där volontärerna nått 59 procent av kvinnorna under graviditeten och 41 procent av kvinnorna efter förlossningen. En jämförelse med liknande områden där volontärerna inte varit aktiva visade dock också på en minskning av spädbarnsdödligheten från 35 till 30 dödsfall per 1000 förlossningar där barnet överlevde. Slutsatsen forskarna drar är därför att andra förbättringar än volontärprogrammet bidragit till den något minskade spädbarnsdödligheten. Medfört andra fördelar Men även om programmet inte gav något omedelbar effekt avseende spädbarnsdödlighet, kunde forskarna konstatera att volontärernas arbete medfört andra fördelar. – Vi kunde till exempel se att rutiner för hygien och amning var bättre i de landsbygdsområden som berörts programmet jämfört med motsvarande områden där volontärerna inte varit aktiva. I områden som nåtts av kampanjen var rena händer vid förlossning i hemmet vanligare, fler kvinnor ammade också direkt efter förlossningen och gav sitt barn enbart bröstmjölk under de tre första dagarna, säger Claudia Hanson, studiens förstaförfattare och knuten till både Karolinska Institutet och London School of Hygiene & Tropical Medicine. Generellt ökade andelen kvinnor som sökte sig till olika typer av vårdklinker i samband med graviditet och förlossning ganska dramatiskt under den studerade perioden, från 41 procent till mellan 75 och 82 procent beroende på typ av klinik. Framtida satsningar – Man kan konstatera att den här trenden att söka sig till vårdkliniker inte resulterat i någon motsvarande minskning av spädbarnsdödligheten. Detta sammantaget med den uteblivna effekten av rådgivning för blivande mammor i hemmet leder till slutsatsen att fokus för framtida satsningar bör vara att höja vårdkvaliteten vid mödravårds- och förlossningskliniker på landsbygden i Tanzania och andra låginkomstländer, säger Claudia Hanson. I arbetet med studien har även forskare från följande organisationer deltagit: Ifakara Health Institute, Tanzania; ILS Brothers, Tanzania; Commission for Science and Technology, Tanzania; Institute of Global Health, University College London, Storbritannien; Swiss Tropical & Public Health Institute, Schweiz. Forskningen har finansierats genom ett anslag av Bill & Melinda Gates Foundation förmedlat av internationella Rädda Barnen. Publikation Effectiveness of a home-based counselling strategy on neonatal care and survival: a cluster-randomised trial in six districts of rural Southern Tanzania Claudia Hanson, Fatuma Manzi, Elibariki Mkumbo, Kizito Shirima, Suzanne Penfold, Zelee Hill, Donat Shamba, Jennie Jaribu, Yuna Hamisi, Seyi Soremekun, Simon Cousens, Tanya Marchant , Hassan Mshinda, David Schellenberg, Marcel Tanner, Joanna Schellenberg  PLOS Medicine, online 29 September 2015, DOI: 10.1371/journal.pmed.1001881        
 Open menu Share
0		0	
09/30/15--01:10: Erik Melén vid Institutet för miljömedicin får Prins Daniels forskningsanslag på 6 miljoner kronor
I dag delas Prins Daniels forskningsanslag till yngre lovande forskare ut till Erik Melén och BAMSE-studien. Erik Melén får 6 miljoner kronor av Hjärt-Lungfonden för sin forskning om riskfaktorer för lungsjukdomar och allergi. Studien följer över 4 000 barn och har hittills visat att både ärftliga och miljörelaterade faktorer tydligt påverkar risken att utveckla astma respektive allergi. – Det är en stor ära för mig att få Prins Daniels anslag 2015. Det gör att vi får möjlighet att följa barnen i studien längre och lära oss mer om hur sjukdomar som allergi, astma och KOL utvecklas från barndom till vuxen ålder, säger Erik Melén, docent vid Institutet för miljömedicin, Karolinska Institutet i Stockholm. Läs pressmeddelande från Hjärt-Lungfonden 
 Open menu Share
0		0	
09/30/15--23:08: Sömnproteiner i ny mekanism för DNA-reparation
Forskare vid Karolinska Institutet och universitet i Hongkong har i en studie hittat en ny molekylär mekanism för reparation av DNA, där proteinet PARP-1 på ett oväntat sätt samverkar med sömnreglerande protein hos människa. Upptäckten presenteras i vetenskapstidskriften Molecular Cell. Det är väl känt att sömn är viktigt för kroppens återhämtning och läkning. Kunskapen om de molekylära mekanismer som får detta att fungera är dock ofullständig. I den nu aktuella studien visar forskarna att ett protein kallat PARP-1 binder till och samverkar med ett annat protein kallat Timeless hos människa och att de tillsammans styr reparationen av DNA i cellkärnan. – Timeless är involverad i regleringen av dygnsrytmen i kroppen. Man vet sedan tidigare att både PARP-1 och Timeless var och en för sig har betydelse för cellöverlevnad. Men att de samverkar på det här intressanta sättet är nytt, säger Thomas Helleday, forskningsledare och professor i kemisk biologi vid institutionen för medicinsk biokemi och biofysik vid Karolinska Institutet och även knuten till SciLifeLab i Stockholm.  Tillsammans med sin forskargrupp har han sedan länge specialiserat sig på PARP-proteinerna och deras roll i DNA-reparation, kunskaper som är viktiga för att hitta sätt att förhindra uppkomst av cancer. I arbetet med så kallade PARP-hämmare har gruppen bland annat tagit fram en ny behandlingsprincip för ärftlig bröst- och äggstockscancer. Utan att skada normal celler – Den här behandlingsprincipen har nu blivit godkänd som läkemedel i USA och Europa vid ärftlig avancerad äggstockscancer, vilket är väldigt glädjande. Genom den nya behandlingen dödas endast de muterade cancercellerna utan att skada normala celler, säger Thomas Helleday. På vilket sätt det senaste fyndet om PARP-kopplingen till sömncykeln kan bidra till nya cancerbehandlingar är dock ännu oklart. – Kanske kan resultaten ligga till grund för att förklara vissa biverkningar som kan uppträda hos patienter. Men i vårt laboratorium arbetar vi förutsättningslöst och jag blir ständigt överraskad av PARP-proteinernas många funktioner och roller i cellen, säger Thomas Helleday. Den aktuella studien har finansierats med anslag från Vetenskapsrådet, Cancerfonden, AXA Foundation, Helledaystiftelsen, Göran Gustafssons stiftelse, Wenner-Gren Stiftelserna, Söderbergstiftelserna och Hong Kong Research Grants Council. Mer om Thomas Helledays forskning Vårt pressmeddelande om studien Publikation Timeless interacts with PARP-1 to promote homologous recombination repair Xie S, Mortusewicz O, Tang Ma H, Herr P, Poon RRY, Helleday T, Qian C Molecular Cell, 1 October 2015 issue, online first 3 September 2015, doi:10.1016/j.molcel.2015.07.031  
 Open menu Share
0		0	
10/01/15--05:14: Times Higher Education placerar KI på plats 28 i världen
Karolinska Institutet hamnar på plats 28 i årets Times Higher Education (THE) World University Rankings och på plats 9 i Europa. Karolinska Institutet har tidigare haft placeringar i intervallet 30 till 45. I den ämnesavgränsade listan Clinical, Pre-clinical & Health, där KI jämförs med andra medicinska universitet, har KI sedan förra årets rankning placeringen 15 i världen och 6 i Europa. Högst på den totala listan rankas det amerikanska universitetet California Institute of Technology, på andra plats hamnar University of Oxford och på tredje plats Stanford University. De amerikanska universiteten dominerar på toppositionerna, men av de tio bäst placerade finns även europeiska Oxford och Imperial College London, Storbritannien (8), och ETH Zürich-Swiss Federal Institute of Technology Zürich, Schweiz (9). Bland de hundra bästa universiteten finns ytterligare två svenska universitet med Lunds universitet på plats 90 och Uppsala universitet på plats 81. Rankningen bygger på indikatorer som bibliometriska mått och ”reputation surveys”. Andra indikatorer är fakta om anställda, studenter, om forskarutbildningen, internationalisering och industrifinansiering. – KI:s placering drivs i första hand av den jämförelsevis både breda och starka forskningen och en hög internationaliseringsrad i vetenskapliga samarbeten, säger Björn Forslöw, omvärldsanalytiker vid KI. Times Higher Education har sedan 2004 vid starten för sina rankningar ändrat metodiken vid ett par tillfällen vilket påverkar möjligheten att jämföra resultat från vissa år till ett annat. THE World university rankings ska inte förväxlas med THE World reputation rankings som publiceras på våren. Den senare bygger enbart på ”reputation”, det vill säga vilket anseende universitetet har och undersöks via epost-baserade surveys. Läs hela listan på Times Higher Educations webbplats.                          
 Open menu Share
0		0	
10/01/15--08:17: Flest forskningsanslag från Hjärnfondens extra utdelning
Forskare vid Karolinska Institutet får 28 av de extra forskningsanslag som Hjärnfonden delar ut i år. KI kammar därmed hem flest anslag av alla svenska lärosäten. De extra anslag som fördelas nu i september uppgår till 29,5 miljoner kronor. Pengarna går till 57 svenska hjärnforskningsprojekt som försöker hitta nya behandlingsmetoder inom bland annat Alzheimers sjukdom, barnhjärnan, depression och Parkinsons sjukdom. Fördelningen av Hjärnfondens extra anslag: Karolinska Institutet – 28 Uppsala universitet – 9 Göteborgs universitet – 8 Lunds universitet – 6 Linköpings universitet – 2 Umeå universitet – 1 Örebro universitet – 1 Stockholms universitet – 1 KTH – 1 Totalt delar Hjärnfonden ut närmare 64 miljoner till forskning 2015, vilket gör årets utdelning till den största i Hjärnfondens historia. Fonden fick i år in 256 anslagsansökningar och av dessa beviljades 76.  Läs mer i ett pressmeddelande från Hjärnfonden 
 Open menu ShareSe filmen från presskonferensen i Nobel Forum den 5 oktober. Film: Erik Cronberg Jan Andersson, adjungerad ledamot i Nobelkommittén vid KI, är märkbart rörd när han kommenterar årets Nobelpris i fysiologi eller medicin, som tilldelas William C Campbell, Satoshi Ōmura och Youyou Tu. – Det är speciellt i år, det är första gången någonsin som Nobelpriset uppmärksammar behandlingar av parasitsjukdomar, säger Jan Andersson. De upptäckter som vi nu belönar har haft en oerhörd betydelse för att minska antalet döda och invalidiserade i sjukdomar som malaria, flodblindhet och elefantiasis. I dag lever 3,4 miljarder människor i 101 länder i områden där de här sjukdomarna förekommer, och de vet att om de blir sjuka finns det effektiva mediciner. Jag tror att priset stärker intresset för malariaforskning, men också att valet stärker Nobelpriset. Mats Wahlgren, framstående malariaforskare vid KI, har inte varit involverad i Nobelkommitténs beslut, men är mycket nöjd med årets Nobelpris. – Fantastiskt roligt! Ett Nobelpris som berör framför allt världens fattigaste befolkningar. Jag tror att priset stärker intresset för malariaforskning, men också att valet stärker Nobelpriset. Det visar Nobelförsamlingens förmåga att se och erkänna väldigt olika typer av upptäckter. Mats Wahlgren konstaterar att de två läkemedel som årets Nobelpristagare i medicin upptäckt fortfarande, efter fyra decennier, är de mest effektiva människan har att ta till mot dessa sjukdomar. Avermectin är den viktigaste behandlingen mot parasitära rundmaskar som ger upphov till bland annat flodblindhet och elefantiasis, och de nya kombinationsbehandlingarna mot malaria har fortfarande Artemisinin som grund. – Artemisinin räddar kanske 100 000 svårt sjuka barn om året, enbart i Afrika och miljoner har räddats under de senaste 10 åren totalt. Dödstalen sjunker, men från höga nivåer: omkring 500 000 människor dör om året. Målet är att utrota sjukdomen helt till 2050, vilket är en gigantisk utmaning. Vad gäller sjukdomarna som orsakas av parasitära rundmaskar kan dock ett fullständigt utrotande av smittan vara betydligt närmare. – I Latinamerika har man redan kommit mycket långt, säger Mats Wahlgren. I Afrika är de parasitära masksjukdomarna mer utbredda, men stora insatser görs och de ger resultat. Tu upptäckte behandlingen mot malaria inom ramen för ett hemligt militärt projekt i kulturrevolutionens Kina. Förhandsdiskussionerna i medierna om vem som ska få årets medicinpris har främst kretsat kring andra kandidater, men Patrik Ernfors, i Nobelkommittén, vill inte beskriva årets pristagare som några doldisar. ­– Nej, inte alls, de är tre mycket kända namn. Men förhandsspekulationerna kommer jag inte att kommentera – vi driver vårt arbete i kommittén självständigt utan att ta intryck av diskussioner i omvärlden. När Youyou Tu bedrev den forskning som hon nu prisas för, på 1960- och 1970-talen, var hon däremot en extrem doldis för västvärlden, påpekar Ernfors. – Tu upptäckte behandlingen mot malaria inom ramen för ett hemligt militärt projekt i kulturrevolutionens Kina. Väst kände inte till något om detta förrän flera år senare, i slutet av 1970-talet, och förstod nog inte fulla vidden förrän vid en WHO-konferens på 1980-talet. Text: Anders Nilsson 
 Open menu Share
1		0	
10/07/15--00:09: Pengar från Michael J. Fox Foundation till parkinsonforskning vid KI
Andrea Varrone vid institutionen för klinisk neurovetenskap, KI, får motsvarande två miljoner kronor från Michael J. Fox Foundation for Parkinson’s Research (MJFF). Anslaget ska användas till att utveckla ett avbildningsmedel för visualisering i den levande hjärnan av ett patologiskt protein kallat a-synuklein med positronemissionstomografi (PET). Den berömde skådespelaren och förespråkaren Michael J. Fox diagnosticerades med Parkinsons sjukdom när han var 30 år. År 2010 blev han hedersdoktor i medicin vid Karolinska Institutet för sitt arbete med att verka för forskning och ökad medvetenhet kring sjukdomen. MJFF stödjer flera forskningsprojekt inriktade på att utveckla metoder för att visualisera a-synuklein. Proteinet ansamlas i hjärnan hos patienter med Parkinsons sjukdom och är involverat i sjukdomspatologin på liknande sätt som amyloid har betydelse vid alzheimers. I dag kan a-synuklein avbildas efter döden, men inte i den levande hjärnan. – Det skulle vara betydelsefullt för patienter och läkare att kunna veta om det finns ackumulering av a-synuklein i hjärnan. Att kunna bekräfta sjukdomen är viktigt för diagnos, val av behandling och prognos. Det finns ett starkt intresse kring att utveckla terapier baserade på molekyler som binder direkt till a-synuklein och ett avbildningsmedel skulle kunna vara användbart för att utvärdera effekten av sådan behandling, säger Andrea Varrone. Arbetet med att leta efter ett avbildningsmedel för att visualisera a-synuklein görs i samarbete med forskare vid Karolinska Institutet, National Institute of Radiological Sciences i Japan, Umeå universitet och Astra Zeneca. Det nystartade projektet finansieras också av Stockholm Brain Institute. – Anslaget är väldigt viktigt för mig eftersom jag har ett stort intresse för molekylär visualisering av neurodegenerativa sjukdomar och vi forskar för närvarande på Parkinsons sjukdom. Det kommer att bli ett stort genombrott att ha ett nytt verktyg för att studera sjukdomsmekanismerna i levande patienter, säger Andrea Varrone. Text: Karin Söderlund Leifler  
 Open menu Share
0		0	
10/07/15--03:12: Nobelpriset i kemi 2015 – Tomas Lindahl gjorde avgörande forskning vid Karolinska Institutet
Årets Nobelpris i kemi 2015 går till Tomas Lindahl, Paul Modrich och Aziz Sancar för att de på molekylär detaljnivå har kartlagt hur celler lagar skadat DNA och felsäkrar den genetiska informationen. Tomas Lindahl gjorde de avgörande upptäckter, som han nu belönas för, vid Karolinska Institutet. ​2015 års Nobelpris i kemi går till Tomas Lindahl, Francis Crick Institute och Clare Hall Laboratory, Hertfordshire, Storbritannien, Paul Modrich, Howard Hughes Medical Institute och Duke University School of Medicine, Durham, NC, USA och Aziz Sancar, University of North Carolina, Chapel Hill, NC, USA för att de på molekylär detaljnivå har kartlagt hur celler lagar skadat DNA och felsäkrar den genetiska informationen. Deras arbete har gett fundamental kunskap om hur den levande cellen fungerar och ligger också till grund för exempelvis utveckling av nya cancerbehandlingar. Tomas Lindahl doktorerade vid Karolinska Institutet 1967. Under följande period som ung forskare i USA, formulerade han frågan: ”Hur stabilt är egentligen DNA?”. På den tiden antog forskarvärlden att DNA-molekylen – som ju utgör grunden för allt liv – var extremt beständig. Allt annat var otänkbart. Tillbaka på Karolinska Institutet gjorde han under 1970-talet sina första upptäckter om mekanismer som kan reparera DNA. Han har därefter varit verksam som forskningsledare främst i England. Läs en populärvetenskaplig text på KVA:s webbplats. Senast svenskar tilldelades Nobelpriset var när Arvid Carlsson år 2000 tilldelades priset i fysiologi eller medicin och 2011 när poeten Tomas Tranströmer fick litteraturpriset. I en kommentar direkt efter att ha fått årets Nobelpris i kemi säger Tomas Lindahl enligt SvD:  – Bakgrunden till min egen forskning kommer från Sverige. Jag fick min grundutbildning i Sverige. – Jag hoppas att det uppmuntrar svensk forskning genom att detta är grundforskning som började på Karolinska Institutet och det är basen för allt jag har gjort senare och jag är mycket stolt och tacksam över att ha tränats på Karolinska Institutet. Camilla Sjögren är professor vid institutionen för cell- och molekylärbiologi, KI, och forskar om DNA-skador, samma område som Tomas Lindahl. – Detta är väldigt roligt och ger en skjuts till forskningsfältet. Och det är mycket välförtjänt, säger hon. Hon menar att Tomas Lindahls forskning banat väg för både ökad förståelse och nya behandlingar. – Sedan hans upptäckter gjordes har man hunnit identifiera ytterligare en rad DNA-reparationsvägar som när de inte fungerar kan orsaka cancer. I dag förstår vi därmed mer om hur cancer kan uppkomma på olika sätt. Arne Holmgren, professor vid institutionen för medicinsk biokemi och biofysik på KI, arbetade på samma institution som Tomas Lindahl under 1970-talet då stora delar av det arbete som nu belönas genomfördes. – Tomas Lindahl var en väldigt målmedveten forskare som var lätt att samarbeta med. Han var modig nog att våga forska inom ett område som inte tillhörde de hetaste på den tiden, det var nyfikenhetsdriven forskning, säger han. Förstod man då att detta var genombrottsforskning? – Både ja och nej. Det var bra forskning, det begrep man. Men man kunde inte då inse vidden av upptäckterna. Så är det ju ofta, grundforskningen svarar på de grundläggande frågorna om hur saker och ting fungerar. Sedan kan kunskapen tillämpas, i dag finns flera cancerläkemedel som baseras på Tomas Lindahls tidiga upptäckter, säger Arne Holmgren. En av Tomas Lindahls tidigare doktorander, Stefan Söderhäll, nu barnonkolog och forskare vid institutionen för kvinnors och barns hälsa vid KI, beskriver Nobelpristagaren som en lugn och eftertänksam person. – Som handledare lämnade han oss i fred men fanns oftast tillgänglig på nära håll och kom med konstruktiva synpunkter vid behov. En påtaglig styrka som jag upplevde att han hade var att ta en sak i taget. På så vis fick han mycket ur händerna, säger han. Han vill också lyfta hur generös Tomas Lindahl var som forskare och nämner ett exempel: – En av publikationerna i min avhandling blev accepterad i den mycket välrenommerade tidskriften Nature. Tomas hade kunnat hävda att han skulle stå som medförfattare eftersom han var min handledare och naturligtvis bidragit med en hel del råd. Men på hans initiativ fick jag stå som ensamförfattare på artikeln. Få skulle ha resonerat så generöst som Tomas gjorde, både då och i dag, säger Stefan Söderhäll. Läs mer om Nobelpriset i kemi i pressmeddelandet från KVA. Intervjuer och text KI-forskare: Cecilia Odlind Övrig text: Nyhetsredaktionen 
 Open menu Share
0		0	
10/08/15--00:09: KI-forskare får 150 miljoner kronor från Knut och Alice Wallenbergs Stiftelse
Knut och Alice Wallenbergs stiftelse har beslutat om finansiering med drygt 133 miljoner kronor till forskning på embryonala stamceller, cancerbehandling, hjärnforskning och orsaker till ofrivillig barnlöshet, samt 16 miljoner kronor i fortsättningsanslag till ett forskningsprojekt kring ärftlig blodfettsrubbning. Nya kunskaper om mekanismer som kan bli avgörande för utveckling av mer effektiv cancerbehandling. Professor Elias Arnér vid institutionen för medicinsk biokemi och biofysik får 43,7 miljoner kronor under fem år för att i ett projekt med totalt sju forskargrupper undersöka hur så kallade reaktiva syreradikaler (ROS) kan förbättra behandlingen av olika former av cancer. De kommer till en början att inrikta sin forskning på melanom och lungcancer. — Höga nivåer av ROS kan ha en direkt dödande effekt på cancerceller, men ROS kan samtidigt motverka immunsystemets förmåga att känna igen och eliminera cancerceller. Vår hypotes är att effektivare cancerbehandling kan utvecklas genom att ROS-produktion i cancerceller förstärks, samtidigt som ROS-nivåer hos immunsystemets celler reduceras, säger Elias Arnér.   Enkelcellsanalys ger förståelse för komplexa biologiska processer på systemnivå. Professor Sten Linnarsson vid institutionen för medicinsk biokemi och biofysik får 26,8 miljoner kronor under fem år för att med DNA-sekvensering förstå de mekanismer som gör att kroppens celler kan specialisera sig på vissa funktioner i specifika organ. Denna grundforskning kommer att ha stor betydelse för vår grundläggande förståelse av kroppens byggstenar, cellerna. Den kommer också att i mer detalj kunna förklara vad som går snett när genreglering blir sjukdomsframkallande, som exempelvis i tumörer. — Vi tror att en grundläggande mekanism för bildandet av specifika celltyper är att gener regleras på ett modulärt sätt. I detta projekt vill vi systematiskt upptäcka och kartlägga sådana genmoduler i hjärnan, säger Sten Linnarsson. Vi ska också kartlägga molekylära strömbrytare - enhancers - som är DNA-sekvenser som styr geners aktivitet. Många typer av cancer orsakas av mutationer just i enhancers och om vi bättre förstår hur enhancers reglerar geners aktivitet, skulle vi i förlängningen kunna hitta eller välja bättre läkemedel.   Molekylära mekanismer som orsak till ofrivillig barnlöshet Juha Kere, professor och överläkare vid institutionen för biovetenskaper och näringslära får 17 miljoner kronor under fem år för att öka kunskapen kring de molekylära och cellulära mekanismer som styr normal embryoutveckling och fertilitet. Förutom det grundvetenskapliga intresset, har forskningen även klinisk betydelse. De bakomliggande orsakerna till ofrivillig barnlöshet är ofta ouppklarade och det finns ett stort behov att öka kunskapen om de biologiska mekanismer som är kritiska vid tidig fosterutveckling och framgångsrik graviditet. Under embryots första vecka måste det genomgå fyra kritiska processer – befruktning av ägget, embryonal genaktivering, celltypsspecificering av moderkaka och fosterhinnor tillsammans med embryonal vävnad, och slutligen ska det fästa i livmoderväggen. Det är från dessa tidiga embryon som embryonala stamceller kan isoleras. I Juha Keres projekt kombineras kunskapen hos tre forskargrupper för att bygga en övergripande förståelse hur dessa fyra processer regleras på molekylär nivå. Forskningsprogrammet har nära koppling till den kliniska verkligheten och forskarna kan därför snabbt utvärdera nya upptäckter kliniskt.  — Vår nuvarande kunskap kring tidig embryoutveckling bygger till största delen på forskning på möss, säger Juha Kere. Mänsklig embryoutveckling på molekylär och cellulär nivå är däremot närmast outforskat och de få studier som genomförts tyder på fundamentala skillnader i de mekanismer som reglerar såväl det tidiga embryot som pluripotenta embryonala stamceller. Tack vare snabb utveckling av både RNA-sekvensering och genmodifieringsteknologi kan vi nu både studera hur gener regleras i individuella celler och sedan undersöka dessa geners funktion.   Precisionsmedicin för optimering av terapier för cancerpatienter Professor Olli Kallioniemi vid Karolinska Institutet och SciLifeLab får 46 miljoner kronor för ett projekt som syftar till att utveckla nya strategier och kliniskt samarbete kring translationell och precisionsmedicin, samt använda flera av de existerande teknologiska plattformerna vid SciLifeLab och utveckla nya för att få en snabb tillämpning av cancerforskningen. Målet är att till en början hitta riktade cancerterapier för patienter med leukemi. Forskarna avser att skapa en plattform för systematisk precisionsmedicin för leukemier, men som senare kan användas även för andra former av vävnadstumörer. —Vi kommer att ta reda på hur celler från patienter med leukemi eller andra tumörer svarar på  461 cancerläkemedel och samtidigt identifiera genetiska och molekylära faktorer som påverkar effekten hos dessa läkemedel, säger Olli Kallioniemi. Vi avläser systematiskt cellernas tillväxt, celldöd, förändringar och signalering efter läkemedelsbehandlingarna. Det här görs på patienter i vård och den systematiska läkemedelsprofilen kan möjliggöra bättre val av medicinering i framtiden. Vi kommer att studera cancerkloners uppkomst, utveckling och hur de fysiskt anpassar sig till läkemedel och hur resistens uppstår. Vi börjar med leukemi, speciellt akut myeloid leukemi, men kommer också att undersöka hur vår plattform lämpar sig för vävnadstumörer däribland äggstocks- och njurtumörer.   Kartläggning av de arvsanlag som styr förhöjda blodfetter Bo Angelin, professor i klinisk metabolism vid institutionen för medicin, Huddinge får 16,2 miljoner kronor i fortsättningsanslag för ett projekt som 2013 fick stöd från Knut och Alice Wallenbergs stiftelse. — Ärftlig blodfettsrubbning är en vanlig orsak till att relativt unga människor drabbas av hjärt-kärlsjukdom, säger Bo Angelin. Det kräver tidig upptäckt och behandling, och genom vår forskning kommer diagnostik och terapi att förbättras för denna viktiga patientgrupp. Om vi kan identifiera nya sjukdomskopplade genförändringar kommer det också att leda till utveckling av nya läkemedel, till nytta för större patientgrupper med hög kardiovaskulär risk. Läs mer om Bo Angelins projekt. Knut och Alice Wallenbergs Stiftelse 
 Open menu Share
0		0	
10/08/15--02:11: Nya centrumet för innovativ medicin CIMED är invigt
På onsdagen den 7 oktober invigdes Centrum för innovativ medicin, CIMED, i Huddinge, ett samarbete mellan Karolinska Institutet och Stockholms läns landsting. Centrum för innovativ medicin, CIMED, är ett forskningscentrum inom biomedicinsk, translationell och patientnära klinisk forskning, med målet att hitta nya behandlingar för folkhälsosjukdomar. På onsdagen invigdes det av Chris Heister, landshövding i Stockholms län. Talade gjorde även Karolinska Institutets rektor Anders Hamsten, och Hans-Gustaf Ljunggren, dekan för forskning, liksom CIMED-forskarna Emma Andersson vid institutionen för biovetenskaper och näringslära, Peter Arner vid institutionen för medicin i Huddinge, och Miia Kivipelto vid institutionen för neurobiologi, vårdvetenskap och samhälle. CIMED finansieras huvudsakligen av Stockholms läns landsting men organiseras under Karolinska Institutet och har nära samarbete med flera institutioner vid KI i Huddinge. Det fungerar som ett virtuellt centrum med i dag 18 forskningsgrupper som tillhör fyra olika KI-institutioner: Biovetenskaper och näringslära, Medicin i Huddinge, Laboratoriemedicin samt Neurobiologi, vårdvetenskap och samhälle. Gemensamma seminarieserier, möten och forskningsprojekt knyter samman forskarna. I år startar forskningsprogrammet vid CIMED som kommer att vara fullt utbyggt år 2018. Hittills har nio projektanslag delats ut på tre miljoner kronor årligen i fem år för etablerade forskare, och sju anslag på två miljoner kronor per år i fem år för unga lovande forskare. En ny utlysning planeras till 2016. CIMED stöder också satsningar på gemensam infrastruktur. Syftet är i slutändan att snabbare få forskningsresultat att göra nytta för patienter genom förbättrad diagnostik och läkemedelsutveckling och forskningen bedrivs i samverkan med Karolinska Universitetssjukhuset i Huddinge. Närheten till vård och patienter är en viktig faktor för snabb överföring av nya forskningsresultat till vården och en möjlighet för forskarna att få direkt information från patientobservationer och analys av kliniska prover. Invigningen avslutades med mingel och posterpresentationer av forskargrupperna vid CIMED. Text: Sara Nilsson Foto: Stefan Zimmerman 
 Open menu Share
0		0	
10/09/15--01:10: Guldmedalj till Stockholmslaget i iGEM
Hårt arbete lönade sig och nu kan Stockholmslaget briljera med en guldmedalj och en toppnominering i kategorin Bästa projekt inom hälsa och medicin. The International Genetically Engineered Machines (iGEM) Competition blev en seger för Felix Richter och hans lag. Tävlingen, med lag från hela världen, avgjordes för ett par veckor sedan i Boston. – Jag var nervös, speciellt efter att ha sett de andra lagen men vi gjorde bra ifrån oss och det var en härlig känsla att veta att vi uppfyllde kriterierna och fick en guldmedalj, säger Utsa Karmakar, en av medlemmarna i Stockholmslaget. Deras projekt ABBBA fick positiva reaktioner både när det gäller innovation samt den generella designen. – Till en början fick vår speciella klädstil mer uppmärksamhet än själva projektet, men sen efter vår presentation fick vi många varma kommentarer. Roligt att ett kallt land som Sverige kunde visa sig bli ett av konferensens hetaste samtalsämnen, säger Radoslav Góra från Stockholmslaget. Nu är ansökningen öppen för nya studenter som vill vara med på iGEM nästa år, antingen som tävlande eller som projektledare. Läs mer om Stockholmslaget och iGEM: Tävling grogrund för nya forskare Text: Frida Wennerholm 
 Open menu Share
0		0	
10/09/15--04:13: Våldsbeteenden kopplas till påverkad sköldkörtelfunktion
En ny doktorsavhandling från Karolinska Institutet visar att svåra uppväxtförhållanden, där barnet utsätts för våld, respektive självskadebeteenden och aggressionsproblem senare i vuxenlivet i vissa fall kan kopplas till påverkad sköldkörtelfunktion. Fortfarande är det dock svårt att säga vad som är orsak och verkan när det gäller hur de så kallade neuroendokrina systemen i kroppen förhåller sig till personlighet och psykisk ohälsa. – En fråga man ställer sig är om vi redan från början har olika känslighet för interpersonellt våld. Deltagarna i de olika studierna hade minst två suicidförsök i bagaget. Vi kan inte utesluta att de hade en lägre sköldkörtelfunktion redan i barndomen och därmed var biologiskt mer sköra för det våld de sedan utsattes för, och att kombinationen bidragit till depression, den höga förekomsten av post-traumatisk stress syndrom (PTSD), eller diagnosen emotionell instabilitet i vuxen ålder, säger Cave Sinai, psykiater och författare till den nu aktuella doktorsavhandlingen. Svåra uppväxtförhållanden liksom suicidalt och våldsamt beteende är vanligt förekommande bland patienter med psykiatriska diagnoser. Sköldkörtelns hormoner är en del av människans stressrespons. Hur de neuroendokrina systemen – med hormoner som påverkar bland annat vårt nervsystem och hjärnans funktion – förhåller sig till dysfunktionella beteenden och impulsiva-aggressiva personlighetsdrag är dock inte klarlagt. I sin doktorsavhandling har Cave Sinai därför tittat närmare på om och hur nivåerna av sköldkörtelhormon kan kopplas till våldsutsatthet i barndomen respektive eget utövat våld i vuxen ålder hos patienter med svår psykisk ohälsa, emotionell instabil personlighetsstörning (tidigare borderline) och en bakgrund med självmordförsök. Bedöma utsatthet  Totalt ingick närmare 300 deltagare, varav en majoritet kvinnor, i avhandlingens olika delstudier. Skattningsskalan Karolinska Interpersonal Violence Scale (KIVS), användes för att bedöma utsatthet för, respektive använt interpersonellt våld. Sköldkörtelns funktion bedömdes genom att mäta nivåerna av hormonerna trijodtyronin (T3) och tyroxin (T4) i fri och bunden form samt tyroideastimulerande hormon (TSH) och deras förhållande till varandra. Resultaten visar bland annat att ju mer våld studiedeltagarna utsatts för som barn, desto lägre var deras sköldkörtelfunktion. En stor andel av kvinnorna med diagnosen emotionell instabil personlighetsstörning visade medelhöga eller höga nivåer av utsatthet för våld som barn. Samtidigt var nivån av använt våld som vuxen signifikant högre hos kvinnor med emotionell instabil personlighetsstörning jämfört med friska kvinnor. Forskarna kunde också se att högre T3-nivåer hos emotionellt instabila kvinnor var associerat till mer våldsutövande i vuxen ålder. – Det går inte riktigt att säga något om hur kausalitetssambanden ser ut här. För tolkning av våra resultat är det dessutom viktigt att förstå att det rör sig om små förändringar av sköldkörtelnivåer inom normalgränserna. Risken är annars att man tror att beteenden kan eller ska behandlas med hormoner, säger Cave Sinai. Biologiska kopplingar Han menar dock att i takt med att forskare hittar biologiska kopplingar till psykiatrisk ohälsa, framförallt till dysfunktionella beteenden, kan man kanske börja omvärdera de gamla diagnoskriterierna. Samma profil av våldsutövning och högre nivåer av T3 som forskarna såg hos kvinnor med emotionell instabilitet har tidigare till exempel hittats hos kriminella män med så kallad antisocial personlighetsstörning. Detta indikerar att samma biologiska markörer kan vara relaterade till våld hos individer med olika diagnoser. – Min vision är att vi i framtiden får mer robusta och bättre biologiskt förankrade förhållningssätt till psykisk ohälsa, där vi tidigt kan behandla eller skapa bättre förutsättningar för människor med dysfunktionella beteenden. Föds vi med hörselnedsättning, får vi cochlea-implantat, rimliga förväntningar på hörselförmåga och anpassade hjälpmedel. Föds vi däremot med biologiska förutsättningar för emotionell instabilitet, kan det dröja många år innan hjälp ges. Då hinner individen få överkrav och risk att utveckla psykiatrisk ohälsa senare i livet, säger Cave Sinai. Avhandlingsarbetet har finansierats med anslag från Vetenskapsrådet, Bror Gadelius Stiftelse, Kalmar Läns Landsting, Söderström Königska Foundation, LJ Boëthius Foundation, och ALF medel. Disputation skedde 9 oktober 2015 vid institutionen för klinisk neurovetenskap vid Karolinska Institutet. Huvudhandledare har varit docent Jussi Jokinen vid samma institution. Cave Sinai är även knuten till Centrum för psykiatriforskning i Stockholm samt verksam som psykiater i Västervik, Landstinget i Kalmar län. Mer om forskarutbildningen vid Karolinska Institutet Doktorsavhandling Thyroid hormones, interpersonal violence and personality traits: clinical studies in high-risk psychiatric cohorts Cave Sinai, Karolinska Institutet 2015, ISBN: 978-91-7676-068-0 
 Open menu Share
0		0	
10/11/15--22:07: Stort grattis till Nobelpriset, Tomas Lindahl!
Nobelpristagaren i kemi 2015 Tomas Lindahl gjorde sina Nobelprisbelönade upptäckter vid Karolinska Institutet under 1970-talet. Det var hög konkurrens om resurser men en tjänst som forskarassistent gjorde det möjligt för honom att ägna sig åt forskningen, säger han i en intervju där han också talar om sina medarbetare vid KI från den tiden. Grattis till Nobelpriset i kemi! Hur har du firat? – Jag har inte hunnit fira så mycket, det har varit många e-mejl och telefonsamtal att besvara. Men jag öppnade en flaska fint vin i går kväll. Jag tycker mycket om vin så det var en bra ursäkt. De avgörande upptäckterna som du nu belönas för gjordes vid Karolinska Institutet under 1970-talet. Hur upplevde du forskningsmiljön vid KI på den tiden? – Det var en del kontroverser och hög konkurrens om resurserna. Och jag var inte den som drog det längsta strået. Tack vare att jag hade en forskarassistenttjänst från forskningsrådet kunde jag ändå koncentrera mig på forskningen. Var resursbrist en anledning till att du lämnade KI? – Delvis. Jag träffade min nuvarande fru och ville bo med henne. Men vid den tiden fick jag också ett erbjudande från Imperial Cancer Research Fund, numera Cancer Research UK, om att bygga upp en helt ny och kraftfull forskningsmiljö.  Motsvarande hade varit svårt att göra i Sverige. Jag blev chef för den nya verksamheten, Clare Hall Laboratories in Hertfordshire, som fokuserat på forskning om DNA-reparation och mekanismer kring DNA-reproduktion. Förstod du vid tidpunkten för upptäckten att det var ett genombrott? – På sitt sätt, ja. Men det finns inget specifikt ögonblick som jag kan nämna. Upptäckten bygger ju på en rad experiment som tog tid att göra men allteftersom stod det alltmer klart för mig att vi hittat något nytt och avgörande. Hur väl förstod omgivningen betydelsen av den belönade upptäckten? – Det händer ofta när man gör något nytt att det kan ta ett tag att övertyga dem på hemmaplan om storheten i det hela. Det där har jag diskuterat mycket med min gode vän, den svenske forskaren Svante Pääbo, som också lämnat Sverige för att starta en ny forskningsmiljö, i hans fall Max Planck Institute for Evolutionary Anthropology i Tyskland på 1990-talet.  Din handledare under doktorandtiden här på KI var en riktig legend inom svensk forskning, Einar Hammarsten – vad tror du han skulle säga om han hade levat? – Han hade varit nöjd. Einar Hammarsten hade en passion i livet: grundforskning. Det imponerade på mig och fascinerade mig mycket att han var så driven. Han var morbror till Tove Jansson och stod enligt ryktet som förlaga till Snusmumriken, en sagofigur som går sin egen väg.    – Det kände jag inte till. Men beskrivningen stämmer väl med Einar. När KI skulle flyttas till sin nuvarande plats i Solna fick han en stor summa pengar att använda till flytten. Men när betalningen skulle ske konstaterade Einar krasst att ”de pengarna hade han forskat upp” och han hade inga planer på att skaffa fram nya. ”Ni får väl arrestera mig då”, sa han bara, och kom undan med det.    Var han en förebild? – Framförallt var det Peter Reichard, som också var doktorand hos Einar Hammarsten, som var en förebild för mig. Han visade bland annat på vikten av att välja kompetenta medarbetare. Hur blir man en bra forskare? – Man måste hitta ett eget spår, man kan inte göra samma sak som alla andra. Jag tror även att det krävs att man verkligen är intresserad av ämnet, som forskare blir ditt yrke också din hobby. Precis som en musiker behöver öva skalor 6–8 timmar varje dag så måste en forskare tillbringa många timmar varje dag i labbet. Det är inte alltid roligt men det är vad som krävs om man ska blir bra. Du har nu själv ett stort antal efterföljare inom det forskningsfält som du har skapat. Hur ser du på framtiden för dem? – Det är roligt att forskningen om DNA-reparation vuxit till ett så stort forskningsfält, det visar att jag hade rätt när jag följde min intuition och satsade på detta. Men i dag saknas resurser, det har lett till en stor konkurrens om forskningsmedel för dagens unga forskare. De tvingas ägna orimligt mycket tid åt att skriva forskningsansökningar, tyvärr anser jag att det är bortkastad tid. Hur menar du? – Det är sällan man kan veta i detalj hur forskningen kommer att utvecklas. Det är onödigt att lägga tid på att beskriva detta, det är bättre att dessa talangfulla personer går ut i labbet och börjar forska. Hur sedan anslagsgivarna ska veta vem som ska tilldelas pengar, det är en annan och mer komplicerad fråga som kräver tid att utveckla. Vad kommer du att göra framöver? – Jag är 77 år gammal och kommer inte att starta några nya forskningsprojekt. Men jag kommer att vara fortsatt engagerad inom akademin bland annat som vetenskaplig rådgivare. Är det någon du själv vill rikta ett tack till? – Min handledare Einar Hammarsten och kollegan Peter Reichard. Jag hade också flera utomordentliga medarbetare, som laboratorieassistent Barbro Nyberg numera Söderman, och mina doktorander Siv Lundquist och Stefan Söderhäll som var med när vi gjorde flera viktiga experiment. Och jag bör nämna Sir Walter Bodmer vid Imperial Cancer Research Fund som senare gav mig möjlighet att utveckla forskningsfältet. Grattis igen, och till sist: Får vi se dig på Karolinska Institutet snart? – Jag hoppas komma till KI i december i samband med prisutdelningen. Jag ser fram emot att träffa svenska kollegor. Text: Cecilia Odlind 
 Open menu Share
0		0	
10/13/15--00:09: Orsaksamband mellan telomerförkortning och Alzheimers sjukdom
Forskare vid Karolinska Institutet visar i en ny studie att förkortning av de så kallade telomererna – yttersta spetsen på kromosomerna i våra celler – statistiskt kan länkas till själva verkningsmekanismen för att utveckla Alzheimers sjukdom. Effekten är dock liten och telomerlängd kan än så länge inte användas för att bedöma sjukdomsrisken på individnivå. Resultaten presenteras i tidskriften JAMA Neurology. Alla celler i kroppen innehåller hela vår genetiska arvsmassa, vilken förpackas i cellkärnan i form av 46 kromsomer.  Varje gång en cell delas i två blir telomererna på den yttersta spetsen av kromosomerna något kortare, tills de når en kritisk längd som innebär celldöd. Det är individuellt var denna kritiska gräns går, dels för att telomererna är olika långa till att börja med, dels för att vissa individer har en större telomerförkortning än andra i samband med varje celldelning. Processen med telomerförkortning sker när vi åldras, men man har tidigare enbart använt telomerlängd som en markör för biologiskt åldrande.   För första gången visar nu en forskargrupp vid institutionen för medicinsk epidemiologi och biostatistik vid Karolinska Institutet att telomerförkortning är direkt länkat till risken att utveckla Alzheimers sjukdom, alltså att det föreligger ett orsakssamband. – Att det finns någon form av samband mellan telomerlängd och risk för Alzheimers sjukdom är inte nytt i sig, men tidigare har man trott att det berodde på andra underliggande, gemensamma faktorer.  I den här studien kan vi visa att telomererna är inblandade i själva verkningsmekanismen för utveckla Alzheimers, vilket är helt nytt och väldigt intressant, säger Sara Hägg, docent i molekylär epidemiologi och forskningsledare. Granskat hela genomet För att komma fram till resultaten har forskarna använt information från studier som granskat hela genomet och där identifierat genvarianter kopplade till telomerlängd och till Alzheimers sjukdom. Genom att använda en särskild studiedesign kunde forskarna sedan visa statistiskt att det finns ett orsakssamband mellan korta telomerer och ökad risk för Alzheimers sjukdom. Forskarna understryker dock att man inte kan säga något om en individs risk att drabbas av Alzheimers genom att mäta telomererna på vederbörande; processen med telomerförkortning är mer komplicerad än så. – Det är dessutom små effekter vi talar om, men ur ett biologiskt perspektiv är det ett mycket intressant fynd, säger Sara Hägg. Forskningen har finansierats med anslag från bland annat Loo och Hans Östermans Stiftelse, FORTE, Vetenskapsrådet, Stiftelsen för ålderssjukdomar, samt så kallade KID-medel för forskarutbildning vid Karolinska Institutet. Publikation Telomere Lenght Shortening and Alzheimer Disease – A Mendelian Randomization Study Yiqian Zhan, Ci Song, Robert Karlsson, Annika Tillander, Chandra A. Reynolds, Nancy L.Pedersen & Sara Hägg JAMA Neurol. 2015;72(10):1202-1203, online first 12 October 2015, doi:10.1001/jamaneurol.2015.1513 
 Open menu Share
0		0	
10/13/15--01:10: Start för unik stamcellsstudie vid medfödd benskörhet
För första gången genomförs en studie där stamceller transplanteras till foster med bensjukdomen osteogenesis imperfecta. Barnen drabbas tidigt i livet av upprepade frakturer, ofta redan i fosterstadiet. Studien koordineras från Karolinska Institutet men görs i samarbete med ett flertal starka europeiska forskningscentra. Barn som föds med den svåra formen av osteogenesis imperfecta, medfödd benskörhet, är ofta allvarligt sjuka. Upprepade benbrott i alla delar av skelettet medför funktionshinder, att kroppshållningen förändras och att barnen blir påtagligt kortväxta. Andning och lungfunktion kan försämras eftersom bröstkorg och skelett trycks ihop. I Sverige föds ett eller två barn med den svåra formen av sjukdomen varje år och barnen har fått sina första frakturer redan i mammas mage. Idag saknas botemedel mot sjukdomen. Kollagen är ett trådigt protein som finns i ben och som fungerar ungefär som armering i betong. Eftersom sjukdomen beror på oförmåga att bilda kollagen i benen har forskare vid Karolinska Institutet tagit fram en särskild sorts stamceller. När stamcellerna injiceras i kroppen hos den som är sjuk söker de sig till skelettet och producerar kollagen och stärker benet. Studier på möss har visat positiva resultat av behandlingen och några barn i Sverige har också fått prova den. – Det äldsta barnet som har fått behandlingen är nu 13 år och mår bättre än förväntat och växer fortfarande. Men vi tror att vi kan förbättra behandlingen för andra patienter genom att ge den under fosterstadiet och fler gånger under de tidiga levnadsåren, säger Cecilia Götherström, forskare vid institutionen för klinisk vetenskap, intervention och teknik, Karolinska Institutet. Hon leder studien som ska testa behandlingen på barn som ännu inte har fötts. Trettio barn kommer att ingå i den nya studien. Hälften transplanteras med stamceller i fosterstadiet och hälften startar behandlingen efter födseln. Nya transplantationer görs sedan med ett halvårs mellanrum under två års tid för att öka effekten. Forskarna kommer sedan att bedöma resultaten bland annat genom att räkna antalet frakturer som barnen drabbas av i de båda grupperna. Detta kommer att jämföras med barn som inte behandlats med stamceller. Projektet “Boost Brittle Bones Before Birth” (BOOSTB4) Forskningsprojektet startar i januari 2016 och leds från Karolinska Institutet. Övriga forskningscentra, sjukhus och företag som deltar är bland andra: University College London, Great Ormond Street Hospital London, University of Leicester, Universitair Medisch Centrum Utrecht, Leiden University Medical Centre, Uniklinik Köln, Lunds universitet, CellProtect Nordic Pharmaceuticals AB, Nordic Health Economics, MedSciNet och Euram Ltd. Studien kommer även att inkludera patienter från andra europeiska länder. Forskningsmedel kommer dels från Vetenskapsrådet i Sverige (anslagsnummer E0720901; SEK 16,500,000) och dels från Horizon 2020, EU:s ramprogram för forskning och innovation (anslagsnummer 681045; SEK 61,949,780). Vårt pressmeddelande  
 Open menu Share
0		0	
10/14/15--01:10: Swetox får 13 miljoner för kemikalietester utan djurförsök
I ett internationellt program kallat EU-ToxRisk satsar EU-kommissionen stort på utveckling av alternativ till djurförsök. Försök ska ske på celler och resultaten kombineras med stora mängder redan insamlade befintliga data. Syftet är att utforma beräkningsmodeller som sedan testas. Det slutliga målet är att kunna leverera trovärdiga, djurfria risk- och säkerhetsbedömningar av kemikalier. Inom sitt ramprogram för forskning, Horizon 2020, har EU-kommissionen anslagit totalt 30 miljoner euro, cirka 280 miljoner kronor, till EU-ToxRisk. Projektet ska pågå i sex år och sammanlagt är det 39 deltagande universitet, företag, myndigheter och organisationer från Europa och USA som får dela på pengarna. Swetox, som är ett konsortium för toxikologiska vetenskaper med elva ingående svenska universitet, är svensk part i projektet och kommer att få motsvarande 13 miljoner kronor av de beviljade medlen. Forskningen inom EU-ToxRisk kommer att ske vid Swetoxsamarbetets nav i Södertälje, som samtidigt är Karolinska Institutets enhet för toxikologiska vetenskaper, samt vid Stockholms universitet och Linköpings universitet. Läs mer om Swetox Läs mer om EU-ToxRisk   
 Open menu Share
0		0	
10/14/15--02:11: Ett steg närmare nytt läkemedel för alkoholberoende
Forskare vid Karolinska Institutet och Sahlgrenska akademin kan vara ett steg närmare att hitta ett effektivt läkemedel mot alkoholberoende. I två olika studier visar de att dopaminstabilisatorn OSU6162 kan minska suget efter alkohol hos alkoholberoende personer respektive normaliserar nivån av dopamin i hjärnans belöningssystem hos råttor som konsumerat alkohol under lång tid. Fortfarande krävs dock omfattande kliniska studier för att bekräfta att substansen är lämplig som läkemedel och verkligen får människor att dricka mindre alkohol. – Resultat av våra studier är lovande, men fortfarande är det en lång väg att gå innan vi kan ha ett läkemedel tillgängligt på marknaden. De socioekonomiska kostnaderna relaterade till alkohol är enorma, för att inte tala om det mänskliga lidandet. Det är en sporre att fortsätta arbeta, säger Pia Steensland, docent vid institutionen för klinisk neurovetenskap vid Karolinska Institutet och medförfattare i båda de aktuella studierna. Ungefär en miljon svenskar över 15 år dricker så mycket alkohol att de riskera att skada sin hälsa och man räknar med att cirka 300 000 av dessa har ett beroende. Trots det stora behovet finns idag bara fyra godkända läkemedel för behandling av alkoholberoende. Effekten av dem är mycket varierande beroende på person och relativt få recept skrivs ut, vilket gör att jakten på nya och bättre läkemedel mot alkoholberoende fortsätter. Kliniskt undersökt Studierna av läkemedelssubstansen OSU6162 vid alkoholberoende bygger på kunskapen om hur hjärnans belöningssystem fungerar för att stimulera oss att agera för vår överlevnad. Eftersom dopaminet ger en känsla av välmående, till exempel när vi äter god mat eller motionerar, kopplar minnet ihop detta med ett visst agerande så att vi ska upprepa det. Alkohol gör att belöningssystemet frisätter mer dopamin än normalt, vilket ger en lustfylld ”berusande” känsla. Men om man dricker alkohol ofta avtrubbas systemet successivt och mängden frisatt dopamin minskas. Med tiden krävs allt större mängder alkohol för att ge berusning och till slut också för att uppnå ett normaltillstånd och slippa må dåligt – ett alkoholberoende har uppstått. I en studie som nu publiceras i vetenskapstidskriften European Neuropsychopharmacology har forskarna för första gången kliniskt undersökt om OSU6162 kan minska alkoholsuget hos alkoholberoende personer. I studien ingick 56 personer med alkoholberoende, varav hälften behandlades med OSU6162 och hälften med placebo under 14 dagar. Efter de två veckorna utsattes studiedeltagarna för olika situationer som kan antas utlösa ett alkoholsug. Resultaten visar att de försökspersoner som behandlats med OSU6162 upplevde mindre sug efter alkohol när de drack ett glas med alkohol. – Samtidigt upplevde de OSU6162-behandlade försökspersonerna att de inte uppskattade första klunken av alkohol lika mycket som de som behandlats med placebo. Ett intressant bifynd var också att de försökspersonerna som hade sämst impulskontroll, alltså de som kan tänkas ha störst risk för återfall efter alkoholfria perioder, var de som svarade bäst på OSU6162-behandlingen, säger Pia Steensland. Ger ytterligare förklaringar En studie på råttor som publiceras samtidigt i tidskriften Addiction Biology ger ytterligare förklaringar till hur OSU6162 fungerar. Av studien framgår att råttor som frivilligt dricker alkohol under flera månader har minskade mängder dopamin i belöningssystemet jämfört med råttor som aldrig har druckit alkohol. Men när ”alkoholråttorna” behandlades med OSU6162 kunde forskarna se att substansen ökar för låga halter av dopamin i belöningssystemet. – Vi tror därför att det kan vara så att OSU6162 minskar alkoholsuget hos alkoholberoende individer genom att återställa den brist på dopamin som finns i belöningssystemet vid beroende, säger Pia Steensland. Rättigheterna för OSU6162 ägs av Nobelpristagaren Arvid Carlsson, professor emeritus vid Sahlgrenska akademin, Göteborgs universitet, som med sitt team från början tog fram substansen. Arvid Carlsson är också är en av medförfattarna på den kliniska studien. Forskningen har finansierats med anslag från bland annat Hjärnfonden, Vetenskapsrådet, Torsten Söderbergs stiftelse, Systembolagets råd för alkoholforskning samt Forskningsrådet för hälsa, arbetsliv och välfärd (FORTE). Vårt pressmeddelande om forskningen Publikationer “The Effects of the Monoamine Stabilizer (-)-OSU6162 on Craving in Alcohol Dependent Individuals: A Human Laboratory Study”,  Lotfi Khemiri, Pia Steensland, Joar Guterstam, Olof Beck, Arvid Carlsson, Johan Franck, Nitya Jayaram-Lindström, European Neuropsychopharmacology, online 6 October 2015, doi.org/10.1016/j.euroneuro.2015.09.018. “The Monoamine Stabilizer (-)-OSU6162 Counteracts Down-Regulated Dopamine Output in the Nucleus Accumbens of Long-Term Drinking Wistar Rats”, Kristin Feltmann, Ida Fredriksson, Malin Wirf, Björn Schilström, Pia Steensland. Addiction Biology, online 14 October 2015, doi: 10.1111/adb.12304.  
 Open menu Share
0		0	
10/14/15--02:11: Nu är det klart vilka som blir Ragnar Söderbergforskare i medicin 2015
Årets Ragnar Söderbergforskare i medicin har utsetts. De tillhör nu en skara med hittills 28 utvalda lovande forskare i början av sin karriär som får ett femårigt anslag om cirka åtta miljoner kronor. Bland årets sju utvalda finns fyra forskare vid Karolinska Institutet. De är: Olaf Bergmann vid institutionen för cell- och molekylärbiologi, KI. Maria Genander vid institutionen för cell- och molekylärbiologi, KI. Helin Vakifahmetoglu Norberg vid Institutet för miljömedicin, KI. Ning Xu Landén vid institutionen för medicin, Solna, KI. I ett pressmeddelande från stiftelsen betonas den internationella bredden bland de utvalda. – Årets kull kommer från olika håll och har bedrivit sin forskning i mycket konkurrenskraftiga miljöer över hela världen. Deras unika kunskaper kommer nu att stärka det svenska forskarsamhället, säger Kjell Blückert, vd för Ragnar Söderbergs stiftelse. Läs mer på Ragnar Söderbergs stiftelses webbplats.        
 Open menu Share
0		0	
10/14/15--06:15: Allt du behöver veta om 2015 års installationshögtid
Torsdagen den 15 oktober 2015 är det tid för en av Karolinska Institutets stora högtider. Då installeras de nya professorerna, adjungerade professorer och gästprofessorer. Dessutom uppmärksammas mottagarna av årets akademiska priser. Det blir 24 nya professorer som får diplom av rektor Anders Hamsten under installationshögtiden. Då presenteras också deras forskningsområden och projekt. Här kan du läsa om de nya professorerna 2015. Under ceremonin installeras även dessa 13 adjungerade professorer: Barbro Dahlén, lungmedicin och allergologi. Solvig Ekblad, mångkulturell hälso- och sjukvårdsforskning. Mikael Forsman, ergonomi. Eva Hurt-Camejo, biokemisk kardiovaskulär forskning. Ralph Knöll, genetisk kardiologi. Nina Lundberg, e-hälsa inom bild- och funktionsmedicin. Jonas Mattsson, cellterapi. Ali Mirazimi, klinisk virologi. Magnus Nord, experimentell lungmedicin. Ann Nordgren, klinisk genetik. Lennart Nordström, obstetrik. Claes Norring, klinisk psykologi. Håkan Wallén, kardiologi. Under ceremonin installeras även 13 gästprofessorer: Lauri Aaltonen, cancergenetik. Patrick Cramer, struktur- och systembiologi. Ann-Charlotte Granholm, neurovetenskap. Anu Kantele, infektionsmedicin, särskilt resemedicin. Terumi Kohwi-Shigematsu, cancerepigenetik. Ilona Koupil, socialepidemiologi med inriktning mot barn och ungdomar. Matti Lehtinen, epidemiologi. Hans Morten Lossius, prehospital akutsjukvård. Karl-Johan Malmberg, cellulär immunterapi. Anders Persson, bild- och funktionsmedicin. Thomas Sakmar, molekylärbiologi och biokemi. Timo Sorsa, parodontologi. Peter Svensson, klinisk oral fysiologi. Även 6 Foreign Adjunct Professors kommer att presenteras under installationshögtiden: Pak Chung Ho, obstetrik  och gynekologi, University of Hong Kong, Department of Obstetrics and Gynecology, Hong Kong. Guido Kroemer, barnonkologi, Université Paris Descartes, Centre de Recherche des Cordeliers, Paris, France. Christoph Lange, infektionssjukdomar, Research Center Borstel – Leibniz Center for Medicine and Biosciences, Borstel, Germany. Soumaya Raychadhuri, molekylär medicin, Harvard Medical School, Boston, USA. Steven Rosenberg, cellterapi, NIH, National Cancer Institute, Bethesda, USA. Ulf Skoglund, strukturell cellbiologi, Okinawa Institute of Science and Technology, Structural Cellular Biology Unit, Okinawa, Japan.   Läs också om mottagarna av akademiska priser och utmärkelser som uppmärksammas under installationshögtiden: Stora silvermedaljen: Gunnel Biberfeld, Britta Wahren och SGO Johansson. Dimitris N Chorafas pris: Miriam Elfström. Erik K Fernströms pris: Sten Linnarsson. Håkan Mogrens pris: Elisabet Lidbrink. Etikpriset: Lena Marions. Pedagogiska priset: Rune Brautaset. Malin och Lennart Philipsons pris: Erik Norberg. Lennart Nilsson Award: ​Katrin Willig. Sven och Ebba-Christina Hagbergs pris i medicin 2014: Emma Andersson och Robert Månsson.     
 Open menu Share
0		0	
10/15/15--01:10: Ebolavirus kan finnas kvar hos de som överlevt sjukdomen
Preliminära resultat från en studie publicerad i New England Journal of Medicine visar att ebolavirus kan dröja sig kvar i kroppsvätskor hos överlevande nio månader efter symtomdebut. I första delen av projektet har man fokuserat på att testa för ebolavirus i sperma då rapporter från tidigare epidemier har visat att ebolavirus kunnat påvisas hos överlevare i just sperma. Nittiotre män från Freetown, Sierra Leone, lämnade spermaprov som testats för att detektera närvaro av genetiskt material från ebolavirus. Männen rekryterades mellan två och tio månader efter sjukdomsepisoden. De män som testades upp till tre månader efter sjukdomen började, var alla positiva. Mer än hälften av männen som testades mellan fyra till sex månader efter sjukdomsutbrottet var positiva, medan en fjärdedel av dem som testas mellan sju till nio månader efter testade positivt. Varför vissa män har kvar fragment av ebolavirus från sperma och andra inte är fortfarande oklart. Tills mer är känt, behöver de 8000 manliga överlevare från Ebolaepidemin, i de tre mest drabbade länderna lämplig utbildning, rådgivning och regelbunden testning så att de vet om ebolavirus kan påvisas i deras sperma; och vilka åtgärder de bör vidta för att förhindra risk för att exponera sina partners.  I det nuvarande västafrikanska utbrottet, så är fortsatt vaksamhet för att identifiera, ge vård, begränsa och stoppa nya fall, essentiella strategier på väg mot noll fall. Studien är genomförd av Sierra Leone Ministry of Health and Sanitation, Världshälsoorganisationen (WHO) och Centers for Disease Control and Prevention, USA. En av forskarna bakom studien är professor Anna Ekéus Thorson från institutionen för folkhälsovetenskap vid Karolinska Institute. Publikation “Ebola RNA Persistence in Semen of Ebola Virus Disease Survivors - Preliminary Report”, New England Journal of Medicine, online 14 October 2015, DOI: 10.1056/NEJMoa1511410. WHO:s pressmeddelande om studien 
 Open menu Share
0		0	
10/16/15--01:10: Rektorer kritiserar regeringens vinstkrav på Akademiska Hus
I en debattartikel i Dagens Industri skriver Karolinska Institutets rektor Anders Hamsten tillsammans med 29 rektorer för andra svenska lärosäten att regeringens avkastningskrav på Akademiska Hus dränerar universitetens ekonomi. Lärosätena betalar hyra för sina lokaler till Akademiska Hus och i debattartikeln menar rektorerna att de hyresvinster som Akademiska Hus gör borde gå tillbaka till lärosätena. Det är inte rätt att Akademiska fungerar som regeringens kassako för att omvandla forsknings- och utbildningsanslag till reformutrymme inom andra delar av samhället, skriver de. Läs debattartikeln 
 Open menu Share
0		0	
10/16/15--04:13: Möt en av årets mottagare av akademiska priser – Rune Brautaset
Torsdagen den 15 oktober delades årets akademiska priser ut vid Karolinska Institutets installationshögtid. En som fick ta emot pris var Rune Brautaset som är årets pedagog. En bananlåda full med gamla glasögon och ett omgjort vilorum. Det är två av skälen till varför Rune Brautaset, ansvarig för KI:s optikerprogram, får årets pedagogiska pris. Men det finns fler skäl. Till de viktigaste hör det så kallade utbildningslaboratoriet på S:t Eriks Ögonsjukhus, där elva fullt utrustade optikerstationer står uppställda. Där kan studenterna undersöka varandras ögon – och det gör de. I ett lunchrum möter vi optikerstudenten Mirza Karamovic, som känner sig rustad inför kommande möten med kunder och patienter. – Utbildningslaboratoriet är öppet till tio på kvällarna och även på helger. Vi går dit på egen hand för att träna på olika undersökningsmoment. Jag känner mig trygg med det nu, säger han. Jag har försökt göra tydligt för branschen att om de vill ha skickliga optiker, då får de bidra till det. Rummet har varit kostsamt att utrusta, men flera aktörer inom optikbranschen har bidragit. – Jag har försökt göra tydligt för branschen att om de vill ha skickliga optiker, då får de bidra till det, säger Rune Brautaset. Själv läste han till optiker i sitt födelseland Norge och i England. Dessa länder var tidigt ute med att modernisera utbildningen för att matcha yrkets utveckling från hantverksyrke med fokus på att slipa och montera glasögonglas till ett legitimerat hälso- och sjukvårdsyrke inriktat mot synen och ögats hälsa. År 2000 flyttade Rune Brautaset till Sverige och började jobba som adjunkt på KI:s optikerprogram. – Då hade vi fullt av slipmaskiner i våra nuvarande föreläsningssalar. Jag ville ge utrymme åt det jag hade lärt mig i Norge och England, säger han. Parallellt med KI-jobbet gick Rune Brautaset en doktorandutbildning i England och 2003 blev han den första disputerade optikern i Sverige. Två år därefter blev han programdirektör för optikerutbildningen på KI och började bygga upp enheten för optometri, som erbjuder även en magisterutbildning för optiker och möjligheter att forska. Numera diskuterar vi vad som utmärker ett vetenskapligt tänkande redan från första terminen. Under 2012 riktade Högkoleverket (numera Universitetskanslersämbetet) kritik mot KI:s optikerprogram. Studenternas examensarbeten ansågs för dåliga. Magisterutbildningen ansågs dock bra. – Det stämde, men vi hade redan då påbörjat förbättringsarbete. Numera diskuterar vi vad som utmärker ett vetenskapligt tänkande redan från första terminen och studenterna får mer träning i att skriva arbeten, säger Rune Brautaset. Och numera är hälften av lärarna disputerade. Även här har näringslivet fått vara med och finansiera.  – Det var avgörande för att komma igång. Med finansiering från branschen har vi kunnat avsätta forskningstid så vi kunde få igenom våra första doktorander. Nu har vi forskningsresultat och pågående projekt och kan vi vara med och söka vanliga medel, säger Rune Brautaset. Den 15 oktober tog han emot KI:s pedagogiska pris i Aula Medica. Prismotiveringen lyfter fram stärkta kliniska och vetenskapliga inslag, men också hållbar utveckling och mångfaldsperspektiv. Och här kommer bananlådorna och vilorummet in i bilden. Lådorna innehåller gamla glasögon, vars glasstyrka mäts och antecknas av studenterna i samband med att de lär sig mätutrustningen. De skänks sedan till ett biståndsprojekt, där behövande i andra länder får hjälp att prova ut bästa möjliga alternativ bland de avlagda glasögonen. När det gäller vilorummet är det omgjort till ett möjligt bönerum som ofta används. – Vi har många studenter med utländsk bakgrund. Jag tror det beror på att ryktet går att vi anstränger oss för att alla ska känna sig välkomna, säger Rune Brautaset.  Text: Annika Lund Foto: Gustav Mårtensson Artikeln är publicerad i en längre version i KI Bladet 3/2015. 
 Open menu Share
0		0	
10/19/15--23:08: Tydligt samband mellan inkomst och överlevnad efter hjärtkirurgi
Ju högre inkomst en patient har, desto bättre är överlevnaden efter hjärtkirurgi, på både kort och lång sikt. Det framgår av en ny registerstudie gjord av forskare från Karolinska Institutet och publicerad i tidskriften Journal of the American College of Cardiology (JACC). Det är sedan tidigare känt att socioekonomiska faktorer, som inkomst, är kopplade till risk för att få hjärt-kärlsjukdom. Men vilken roll dessa faktorer spelar för prognosen efter en hjärtoperation är mindre välstuderat. Nu har forskare vid Karolinska Institutet gjort en registerstudie som visar att disponibel familjeinkomst är starkt koppat till långtidsöverlevnad efter hjärtkirurgi i Sverige. I studien ingår drygt 100 000 patienter som genomgick en hjärtoperation någon gång mellan 1999 och 2012, samtliga hämtade ur kvalitetsregistret Swedeheart. Information om patienterna har sedan samkörts med andra register, som Socialstyrelsens dödsorsaksregister och patientregister och Statistiska Centralbyråns LISA, Longitudinell integrationsdatabas för sjukförsäkrings- och arbetsmarknadsstudier, som innehåller information om bland annat inkomst, utbildningsnivå och civilstånd. Patienterna delades sedan in i fem lika stora grupper utifrån inkomstnivån i sitt hushåll, där alltså varje grupp innehöll cirka 20 000 patienter. De följdes sedan via registren under i genomsnitt drygt sju år. Vid uppföljningstidens slut hade totalt 29 procent de hjärtopererade patienterna avlidit – bland dem med lägst inkomster hade 43 procent dött att jämföra med 14 procent hos dem med högst inkomster. När forskarna hade tagit hänsyn till flera andra kända riskfaktorer, se nedan, var risken för död efter hjärtkirurgi ca 30 procent lägre i den grupp som hade den högsta inkomsten jämfört med den grupp som hade den lägsta disponibla familjeinkomsten. – Vi ser ett starkt samband mellan inkomst och överlevnad efter hjärtkirurgi, men på grund av studiens upplägg kan vi inte påstå att det rör sig om ett direkt orsakssamband. Det kan finnas andra faktorer som spelar in. Men med rätt åtgärder borde prognosen kunna förbättras hos patienter med lägre inkomster. Svårigheten ligger i att avgöra vad som är rätt åtgärd och kommande studier bör inriktas på att undersöka detta vidare, säger Ulrik Sartipy, docent vid institutionen för molekylär medicin och kirurgi, Karolinska Institutet, samt överläkare vid thoraxkliniken vid Karolinska Universitetssjukhuset. Justerat siffrorna Det finns faktorer som sedan tidigare är kända för att öka risken för dödlighet efter hjärtkirurgi. Sådana är till exempel ålder (där högre ålder innebär en större risk), kön, njursjukdom, diabetes och annan hjärt-kärlsjukdom. Det går att beräkna i vilken utsträckning dessa faktorer innebär en ökad dödlighet och forskarna har justerat siffrorna med hänsyn till detta, så att dessa faktorer inte längre kan förklara den ökade dödligheten. Forskarna har dock inte tagit hänsyn till faktorer som rökning, kost, fysisk aktivitet eller följsamhet till läkemedel, som också påverkar överlevnaden efter hjärtkirurgi. Ett skäl till att dessa faktorer inte har vägts in är att sådan information inte är tillgänglig på individnivå i den aktuella studien, som är en av flera inom ramen för ett större projekt. – Det är en svaghet i studien. Dessa faktorer har koppling till socioekonomisk status och kan troligen förklara en del av den bättre överlevnaden i högre inkomstgrupper, men detta behöver undersökas vidare, säger Magnus Dalén, doktorand vid institutionen för molekylär medicin och kirurgi, Karolinska Institutet, samt ST-läkare vid thoraxkliniken vid Karolinska Universitetssjukhuset. Den aktuella studien är finansierad med medel från bland annat Svenska Läkaresällskapet, Karolinska Institutet och Mats Klebergs Stiftelse. Vårt pressmeddelande om studien Publikation Household Disposable Income and Long-Term Survival After Cardiac Surgery Magnus Dalén, Torbjörn Ivert, Martin J. Holzmann och Ulrik Sartipy JACC – Journal of the American College of Cardiology, online 19 October 2015, doi:10.1016/j.jacc.2015.08.036 
 Open menu Share
0		0	
10/20/15--08:17: Transfusioner med lagrat blod säkert för hjärtopererade
En ny registerstudie ledd från Karolinska Institutet bringar klarhet i den omdiskuterade frågan kring lagring av blod till transfusioner. Studien som är gjord på hjärtpatienter och publiceras i vetenskapstidskriften JAMA visar att lagrat blod är lika säkert som färskt. I Sverige och större delen av västvärlden tillåter man att blodenheter lagras i upp till 6 veckor innan de används för transfusioner. Stor oro och osäkerhet uppstod dock på sjukvårdsklinker runt om i världen efter en studie som publicerades 2008, där det hävdades att hjärtopererade patienter som fått blod som lagrats så kort tid som 2 veckor hade en ökad dödlighet.   – Trots att flera hundra studier publicerats kring lagring av blod de senaste åren så har vi stått och stampat utan ett tydligt svar på hur länge blod kan lagras utan att äventyra patentsäkerheten, säger Gustaf Edgren, läkare och docent vid institutionen för medicinsk epidemiologi och biostatistik som lett den nu aktuella studien i JAMA. För att gå till botten med frågan om eventuella negativa hälsoeffekter av lagrat blod genomförde forskarna den hittills största studien på området. Genom att länka ihop en rad register kunde de inkludera närmare 50 000 patienter som fått en blodtransfusion i samband med hjärtkirurgi i Sverige under en 16-årsperiod. Bland dessa ingick patienter som fått transfusioner med blod som lagrats mellan 14 och 42 dagar. Unika svenska registren – Slutsatsen är att inte hittar några som helst tecken på negativa hälsoeffekter av transfusioner med lagrat blod för hjärtopererade patienter, säger studiens förstaförfattare Ulrik Sartipy, hjärtkirurg och docent vid institutionen för molekylär medicin och kirurgi. – Tack vare de unika svenska registren har vi på ett tydligt sätt kunnat visa att den nuvarande praxisen för blodhantering är säker, säger Gustaf Edgren. Forskningen har finansierats av Svenska Läkaresällskapet, Karolinska Institutet stiftelser och fonder, Mats Klebergs stiftelse, Vetenskapsrådet, Hjärt-Lundfonden och Svenska Sällskapet för Medicinsk Forskning. Forskare som medverkat i studien är knutna även till Karolinska Universitetssjukhuset och Statens Serum Institut, Danmark. De register som använts är bland annat SWEDEHEART, med information om patienter som genomgått hjärtoperationer i Sverige, och SCANDAT2, ett nationellt register över blodtransfusioner.   Vårt pressmeddelande om studien Publikation Red Cell Concentrate Storage and Survival after Cardiac Surgery Ulrik Sartipy, Martin J. Holzmann, Henrik Hjalgrim, Gustaf Edgren JAMA, online 20 October 2015, doi:10.1001/jama.2015.8690. 
 Open menu ShareJag hoppas att vi ska träffas i nya konstellationer och få nya idéer.” Det säger Karin Dahlman-Wright, vicedekan för infrastruktur, i intervjun från den 23 oktober vid det symboliska första spadtaget för Karolinska Institutets nya forskningshus Neo i Huddinge. Med sin placering mitt emot entrén till Karolinska universitetssjukhuset och med forskare och forskarstudenter vid KI och sjukhuset, blir detta en gemensam plats för samarbeten, och sådana behövs, det menar Kerstin Tham, Karolinska Institutets prorektor fram till den 1 november. Se filmen från första spadtaget den 23 oktober.     Film och foto: Erik Cronberg, intervjuer: Maja Lundbäck. Läs även artikeln ”KI grundar för forskningshuset Neo”. 
 Open menu Share
0		0	
11/01/15--23:08: Hypersexuell störning kopplas till överaktivt stressystem
Ny forskning från Karolinska Institutet visar att hypersexuell störning – så kallat sexmissbruk – kan kopplas till ett överaktivt stressystem. I ett stressregleringstest med hjälp av kortisonpreparatet dexametason uppvisade män med hypersexuell störning förhöjda nivåer av stresshormoner jämfört med friska kontrollpersoner, ett fynd som forskarna på sikt hoppas ska bidra till bättre behandlingar för den aktuella patientgruppen. Resultaten publiceras i tidskriften Psychoneuroendocrinology. Hypersexuell störning eller överdriven sexualdrift innebär vanligtvis tvångsmässiga tankar om sex, ett inre tvång att utföra sexuella aktiviteter, förlorad kontroll eller sexvanor som medför stora problem eller risker. Diagnosen är dock omdebatterad, bland annat eftersom samsjukligheten med annan psykisk ohälsa är stor. Psykiatern och forskaren Jussi Jokinen har länge intresserat sig för att hitta de neurobiologiska orsakerna till psykisk sjukdom. I den aktuella studien har han tillsammans med sin forskargrupp vid institutionen för klinisk neurovetenskap, Karolinska Institutet använt ett så kallat dexametasontest för att mäta hur patienternas stressystem fungerar. Dexametason är ett kortisonpreparat som används inom sjukvården för att trycka tillbaka immunförsvaret exempelvis vid allergisk chock eller organtransplantation, men kan alltså också fungera som ett slags kemiskt stresstest. I studien ingick 67 män med hypersexuell störning och 39 friska matchade kontroller. Deltagarna blev noggrant diagnostiserade gällande hypersexuell störning, eventuell samsjuklighet med depression och barndomstrauma. På kvällen innan mätningen fick deltagarna ta en låg dos dexametason i syfte att hämma kroppens stressrespons. Efter en natts sömn mättes stresshormonerna kortisol och ACTH. Det visade sig då att patienter med hypersexuell störning hade högre nivåer av dessa stresshormoner än de friska kontrollpersonerna. Skillnaden mellan grupperna kvarstod även när samsjuklighet med depression och barndomstrauma togs i beaktande. Epigenetiska mekanismer – Avvikande stressreglering har tidigare hittats hos deprimerade och suicidnära patienter samt även vid missbruk. Under senare år har man fokuserat mycket på frågan om barndomstrauma kan leda till dysreglering av kroppens stressystem via så kallade epigenetiska mekanismer, alltså hur den omgivande psykosociala miljön kan påverka de gener som styr dessa stressystem, säger Jussi Jokinen.  Enligt forskarna talar resultaten för att samma neurobiologiska system som är involverade i annan typ av missbruk kan gälla för personer med hypersexuell störning. Nästa steg blir att se om behandling som patienter fått i form av psykoterapi bidragit till normalisering av kroppens stressrespons. Forskarna planerar även att gå vidare med epigenetiska analyser. – Det här är den första studien gällande neurobiologiska avvikelser i den aktuella patientgruppen. Det är viktigt att studera stressystem hos patienter med olika psykiatriska diagnoser för att försöka förstå om dessa biologiska förändringar är diagnosspecifika eller relaterade till olika beteenden samt att ta i beaktande betydelsen av barndomstrauma för utveckling av framtida psykisk ohälsa, säger Jussi Jokinen. Studiens förstaförfattare är Andreas Chatzittofis, psykiater och doktorand vid institutionen för klinisk neurovetenskap, Karolinska Institutet. Patienterna rekryterades från Centrum för andrologi och sexualmedicin vid Karolinska universitetssjukhuset, Huddinge i samarbete med docent och klinikchef Stefan Arver samt psykologen och forskaren Katarina Görts Öberg. Jussi Jokinen är även verksam som professor i psykiatri vid institutionen för klinisk vetenskap, Umeå universitet. Forskningen har finansierats med anslag från Vetenskapsrådet och ALF-medel genom avtal mellan Stockholms läns landsting och Karolinska Institutet. Publikation HPA axis dysregulation in men with hypersexual disorder. Chatzittofis A, Arver S, Öberg K, Hallberg J, Nordström P, Jokinen J Psychoneuroendocrinology 2015 Oct;63():247-253 
 Open menu Share
0		0	
11/02/15--23:08: Högintensiv träning förändrar muskelcellers kalciumhantering
Forskare vid Karolinska Institutet har hittat en cellulär mekanism bakom de förvånansvärt goda effekterna av kortvarig, högintensiv intervallträning träning (HIT). Fynden, som publiceras i den vetenskapliga tidskriften PNAS, ger också en ledtråd till svaret på frågan varför antioxidanter försämrar effekten av uthållighetsträning. Det räcker med några få minuters högintensiv intervallträning för att få lika bra effekter som vid vanlig uthållighetsträning. Högintensiv träning har blivit populärt bland både idrottare och motionärer och även för patienter med dålig muskelfunktion. Men en hittills obesvarad fråga har varit: Hur kan några minuters högintensiv träning vara så effektiv? För att undersöka vad som händer i muskelcellerna vid högintensiv träning lät forskarna manliga motionärer cykla så intensivt som möjligt under 30 sekunder, vila under fyra minuter och sedan upprepa detta upp till sex gånger. Efter den högintensiva träningen togs små prover från muskelvävnaden i låret. – Vi visar i vår studie att tre minuter av högintensiv träning bryter ned kalciumkanaler i muskelcellerna. Detta leder till en långvarigt förändrad kalciumhantering i cellerna och det är en utmärkt signal för adaptation, till exempel nybildning av mitokondrier, säger Håkan Westerblad, professor vid institutionen för fysiologi och farmakologi, som lett studien. Mitokondrierna kan liknas vid cellens energifabriker. Förändringar som stimulerar nybildning av mitokondrier ökar muskelns uthållighet. Det visade sig att nedbrytningen av kalciumkanaler som sattes igång vid den högintensiva träningen berodde på ökning av fria radikaler. Dessa är mycket reaktiva och oxiderar bland annat cellernas protein. Fånga in radikalerna Cellerna har därför antioxidativa system för att fånga in radikalerna och oskadliggöra dem. Antioxidanter, som vitamin E och vitamin C, finns också i kosten och är vanliga ingredienser i kosttillskott. I den aktuella studien undersökte forskarna vad som hände när isolerade muskler från möss behandlades med en antioxidant före och under aktivering som efterliknade den vid högintensiv intervallträning. – I vår studie visar vi att antioxidanter tar bort effekten på kalciumkanalerna, vilket kan förklara varför antioxidanter kan försämra svaret på uthållighetsträning. Våra resultat visar även att kalciumkanalerna inte påverkas av den högintensiva träningen hos elitidrottare, som har tränat upp effektivare antioxidativa system, säger Håkan Westerblad. Forskningen har finansierats med anslag från bland annat Vetenskapsrådet och Centrum för idrottsforskning. Även forskare vid flera forskningsinstitut i Schweiz och Litauen har medverkat i arbetet med studien. Vårt pressmeddelande om forskningen Publikation Ryanodine receptor fragmentation and sarcoplasmic reticulum Ca2+ leak after one session of high-intensity interval exercise Nicolas Placea, Niklas Ivarsson Tomas Venckunas, Daria Neyroud, Marius Brazaitis, Arthur J. Cheng, Julien Ochala, Sigitas Kamandulis, Sebastien Girard, Gintautas Volungevičius, Henrikas Paužas, Abdelhafid Mekideche, Bengt Kayser, Vicente Martinez-Redondo, Jorge L. Ruas, Joseph D. Bruton, Andre Truffert, Johanna T. Lanner, Albertas Skurvydas, and Håkan Westerblad PNAS, online Early Edition the week of November 2, 2015 
 Open menu Share
0		0	
11/03/15--00:09: Ökad kunskap om kopplingen mellan PCOS och psykisk ohälsa
Kvinnor med polycystiskt ovariesyndrom (PCOS) har höga halter av manligt könshormon i blodet, något som vid en graviditet har antagits kunna påverka fostrets utveckling. Ett internationellt forskarlag lett från Karolinska Institutet har nu identifierat en hormonell mekanism som kan förklara varför barn till kvinnor med PCOS har en ökad risk att utveckla symtom av oro, depression och annan psykisk ohälsa i vuxen ålder. Resultaten som bygger på djurstudier publiceras i tidskriften PNAS.   PCOS drabbar mer än var tionde kvinna i fertil ålder och karakteriseras av små blåsor på en eller båda äggstockarna, höga nivåer av det manliga könshormonet testosteron i blodet och mensrubbningar. Personer med PCOS har ofta problem med övervikt och insulinresistens, med ökad risk för diabetes typ 2. De drabbas också oftare av psykisk ohälsa. – Mer än 60 procent av kvinnor med PCOS har minst en psykiatrisk sjukdom, så som oro, depression eller ätstörning, och även självmord är betydligt vanligare än hos friska kontroller, säger Elisabet Stener-Victorin, forskare vid institutionen för fysiologi och farmakologi vid Karolinska Institutet, som lett den nu aktuella studien. Det har också visat sig att döttrar till kvinnor med PCOS har ökad risk att själva drabbas av tillståndet, medan sönerna oftare får problem med fetma och insulinresistens. En av orsakerna har antagits vara den ökade exponeringen av manligt (androgent) könshormon via mammans blod under fosterstadiet, men biologiska mekanismen för detta har varit oklart. Höga doser av testosteron I den nu publicerade studien i PNAS har forskarna därför undersökt vad som händer när dräktiga honråttor och deras foster exponeras för höga doser av testosteron, liknande det som sker hos gravida kvinnor med PCOS. Forskarna studerade påverkan på moderkakan och forstertillväxt samt följde avkomman, både honor och hanar, till vuxen ålder då djurens beteende testades. Resultaten visar att både hon- och hanavkommor som exponerats för testosteron sent i fosterstadiet uppvisar en ökad grad av orosbeteenden i vuxen ålder, jämfört med individer som fötts upp under normala omständigheter. Genom ytterligare experiment kunde forskarna konstatera att testosteronet främst utövar sin effekt i amygdala, en hjärnregion med betydelse för emotionell reglering och beteenden kopplade till både positiva och negativa känslor. Forskarnas analys visar bland annat på störd aktivitet i genen som reglerar de androgena hormonreceptorerna i amygdala hos avkomman. Det gick också att se förändringar i receptorer för en typ av det kvinnliga könshormonet östrogen samt i gener som reglerar serotonin och GABA, signalsubstanser i hjärnan som är kända för att på olika sätt vara inblandade i reglering av orosbeteenden. Kan öka förståelsen – Men när androgen- och östrogenreceptorn blockerades med hjälp av läkemedel skyddades djuren mot utveckling av orosbeteende i vuxen ålder. Våra resultat visar på en tidigare okänd biologisk mekanism som kan öka förståelsen för varför döttrar och söner till kvinnor med PCOS utvecklar orosbeteende i vuxen ålder, säger Elisabet Stener-Victorin. Utöver Karolinska Institutet har forskare från Sahlgrenska akademin vid Göteborgs universitet, Heilongjiang University of Chinese Medicine i Kina, University of Colorado i USA samt University of Chile bidragit till studien. Forskningen har finansierats av Vetenskapsrådet, Novo Nordisk Fonden, Jane och Dan Ohlssons Stiftelse, Wilhelm och Martina Lundgrens Forskningsfond, Hjalmar Svenssons Forskningsfond, Adlerbertska Forskningsstiftelsen, Ragnar Söderbergs Forskningsfond och The Innovative Team of Science and Technology of Heilongjiang Province Universities. Vårt pressmeddelande om studien Publikation Maternal testosterone exposure increases anxiety-like behavior and impacts the limbic system in the offspring Min Hu, Jennifer E Richard, Manuel Maliqueo, Milana Kokosar, Romina Fornes, Anna Benrick, Thomas Jansson, Claes Ohlsson, Xiaoke Wu, Karolina P Skibicka, Elisabet Stener-Victorin PNAS, online Early Edition the week of November 2, 2015 
 Open menu Share
0		0	
11/03/15--01:10: Orsaker till urinläckage kartlagda i ny avhandling
Fyra procent av kvinnor mellan 15 och 49 år i västra Uganda lever med urin- och/eller avföringsläckage på grund av genitala fistlar. I en ny avhandling slår Justus Barageine fast att kortväxthet, långdragna förlossningar, stort barn och kejsarsnitt är riskfaktorer. I dag lider två till tre miljoner kvinnor världen över av kontinuerligt läckage av urin eller avföring på grund av genitala fistlar. Med målet att bland annat fastställa orsakerna har Justus Barageine i sin avhandling genomfört fyra delstudier. Den första är en case-control-studie där kortväxthet hos kvinnan, stor vikt hos barnet, långdraget förlossningsförlopp och – överraskande nog – kejsarsnitt visat sig vara riskfaktorer. Vidare kom en randomiserad studie fram till att kortare efterbehandling, där kvinnan går hem tidigt efter operation, med urinkateter, inte ökade risken för komplikationer. Detta jämfört med om kvinnan stannar kvar på sjukhuset i 14 dagar, vilket är rutin. De två resterande studierna är kvalitativa och behandlar hur kvinnorna och deras män upplever att livskvaliteten påverkas av att leva med urinläckage. Kvinnorna har diskuterat sin livssituation i så kallade fokusgrupper medan deras män har berättat om sina erfarenheter i individuella djupintervjuer. Det nedslående resultatet visar att kvinnorna utsätts för inte bara socialt stigma utan även depressioner och stora problem i sexlivet. De intervjuade männen, som alla hade stannat kvar i äktenskapet, led vid sidan av sexuella och ekonomiska problem även av att ha förlorat sin ”manlighet”. Justus Barageine är gynekolog och har doktorerat inom ramen för ett långsiktigt, Sida-finansierat forskningssamarbete mellan Karolinska Institutet och Makerere Universitetet i Uganda. Tre av de fyra studierna är publicerade och den fjärde är under granskning i Lancet Global Health. Doktorsavhandling Genital Fistula Among Ugandan Women: Risk Factors, Treatment Outcomes, and Experiences of Patients & Spouses Disputationen ägde rum den 30 oktober 2015 och huvudhandledare har varit Elisabeth Faxelid, senior professor vid institutionen för folkhälsovetenskap. 
 Open menu Share
0		0	
11/03/15--02:11: Möjlig biologisk funktion för alzheimerproteinet amyloid-beta
Amyloid-β-peptider, som tycks vara toxiska och misstänks ligga bakom Alzheimers sjukdom, har i själva verket en biologisk funktion, enligt en studie från Karolinska Institutet. Upptäckten, som publiceras i tidskriften Brain, kan bidra till att förklara varför de så kallade kolinerga signalsystemen är de första att skadas vid Alzheimers sjukdom. Forskningen kring amyloid-β-peptider vid Alzheimers sjukdom har främst handlat om att de tycks vara toxiska och en del av orsaken till sjukdomen. Vid Alzheimers sjukdom påverkas särskilt kolinerg signalering via signalsubstansen acetylkolin på ett tidigt stadium, men varför det är så är ännu okänt. Den aktuella studien tyder på att amyloid-β har en fysiologisk funktion och påverkar jämvikten av acetylkolin i hjärnan. Forskarna har upptäckt att amyloid-β bildar särskilda komplex, som de kallar BAβAC (BChE/AChE/Aβ/ApoE complex). I komplexet finns två olika enzymer som bryter ner aceylkolin vid kopplingarna, synapserna, mellan nervceller eller mellan nervceller och så kallade gliaceller. – När amyloid-β binder till dem blir enzymerna hyperaktiva, så att signalsubstansen acetylkolin bryts ner snabbare. Det i sin tur skulle kunna förändra den funktionella statusen hos gliaceller, som astrocyter och oligodendrocyter, i hjärnan, säger Taher Darreh-Shori vid institutionen för neurobiologi, vårdvetenskap och samhälle, som har lett arbetet med studien. Överraskade forskarna Ett annat fynd som överraskade forskarna rör apolipoprotein-e4, ApoE, som är den bäst bekräftade genetiska riskfaktorn för alzheimers. Det är inte känt hur ApoE ökar sjukdomsrisken, men tidigare forskning har kopplat ApoE till bildningen av amyloid-β-plack i hjärnan hos patienter med alzheimers. – Våra resultat pekar på att ApoE tvärtom håller amyloid-β lösligt i form av amyloid-ApoE-komplex, vilket i sin tur leder till ackumulering av reaktiva BAβA-komplex. Höga nivåer av ApoE verkar ha en patologisk påverkan på denna mekanism, vilket skulle kunna leda till den nedbrytning av de kolinerga nervbanorna som kännetecknar alzheimers, säger Taher Darreh-Shori. Tillsammans med sina kollegor kommer han nu att undersöka om BAβA-komplexen skiljer sig åt mellan hjärnor från alzheimerdrabbade jämfört med friska, och om det är möjligt att motverka deras effekt. Studien har finansierats med anslag från bland annat Åhlén-stiftelsen, Demensfonden Stiftelsen Olle Engkvist Byggmästare och Åke Wibergs stiftelse. Publikation Amyloid-β peptides act as allosteric modulator of cholinergic signaling through formation of soluble BaβACs Rajnish Kumar; Agneta Nordberg, Taher Darreh-Shori BRAIN, first published online: 2 November 2015, DOI: http://dx.doi.org/10.1093/brain/awv318 awv318 
 Open menu Share
0		0	
11/03/15--04:13: Storpott till KI i Vetenskapsrådets bidragsbeslut i medicin och hälsa
I Vetenskapsrådets stora utlysning inom området medicin och hälsa 2015 kammade Karolinska Institutet hem 367 miljoner kronor. I utlysningen inom området naturvetenskap och teknikvetenskap får KI drygt 32 miljoner kronor. Av de sammanlagt 1 317 ansökningarna som kom in till Vetenskapsrådet inom medicin och hälsa har 218 fått pengar. Nittio av de beviljade ansökningarna var från KI-forskare, 13 inom kategorin Unga forskare och 78 inom kategorin Fria projektbidrag. De KI-projekt som fick störst anslag beviljades 7,6 miljoner kronor fördelat över fyra år: Hans-Gustaf Ljunggren till sin forskning om NK-cellers roll i utveckling av sjukdomsbild efter infektion med hantavirus, Maria Masucci till sitt projekt om reglering av ubiquitin och ubiquitin-liknande signalvägar av Epstein-Barr-virus, och Qiang Pan Hammarström till sin forskning om DNA-redigering och reparation i humana lymfocyter. Totalt delar Vetenskapsrådet ut drygt 824 miljoner kronor för perioden 2016–2019 inom området medicin och hälsa. Karolinska Institutet är det lärosäte som får mest pengar, drygt 367 miljoner kronor. Göteborgs universitet beviljas drygt 121 miljoner kronor, Uppsala universitet  drygt 108 miljoner kronor och Lunds universitet nära 108 miljoner kronor. Beviljandegraden var 15 procent för kvinnorna och 18 procent för männen. – Beviljandegraden är något högre än förra året och jag noterar med tillfredsställelse att skillnaden i beviljandegrad mellan män och kvinnor också i år är försumbar. Däremot är medelbidraget för manliga sökanden fortfarande klart högre än för kvinnor och det är förstås något som vi behöver följa upp, säger Mats Ulfendahl, huvudsekreterare för medicin och hälsa vid Vetenskapsrådet i ett pressmeddelande. Läs hela listan över årets beviljade bidragsbeslut inom medicin och hälsa på VR:s webbplats. I Vetenskapsrådets utlysning inom området naturvetenskap och teknikvetenskap får Karolinska Institutet drygt 32 miljoner kronor. Sammanlagt delas 1,2 miljarder kronor ut för perioden 2016–2019. Elva av de totalt 358 beviljade ansökningarna är från KI-forskare. Det största anslaget bland KI-forskarna fick Simon Elsässer i kategorin Unga forskare till sin forskning om kromatinplasticitet och epigenetisk reglering i pluripotenta celler. Mest pengar av fick Kungliga Tekniska Högskolan som beviljas 195,5 miljoner kronor, följt av Lunds universitet som får nära 187 miljoner kronor. Läs mer om bidragsbeslutet inom naturvetenskap och teknikvetenskap på VR:s webbplats. Text: Karin Söderlund Leifler 
 Open menu Share
0		0	
11/03/15--04:13: Masterstudenter firade fint KI-stipendium
Den 28 oktober firades Karolinska Institutets ”Global Masters Scholarship Ceremony”. Ceremonin uppmärksammar de utomeuropeiska masterstudenter som varje år får stipendiet på akademiska meriter, och som på så sätt kan finansiera studieavgiften vid KI. Första gången stipendierna delades ut var för tre år sedan när Sverige införde studieavgifter för utomeuropeiska studenter. Sedan dess har mellan fem till tio stipendier delats ut varje år och konkurrensen är stor, drygt 300 studenter söker varje omgång. Vid ceremonin på KI deltog rektor Anders Hamsten, prodekan för utbildning Gunnar Nilsson, företrädare för de globala mastersprogrammen samt stipendiaterna själva och deras gäster. På bilden, från vänster till höger: Prodekan för utbildning Gunnar Nilsson, Fariha Binte Hossain, Guan Yi Lee, rektor Anders Hamsten. Mellanraden: Jennifer Wilson, Xenia Mihai. Översta raden: Ismael Gonzales Flores, Srinivas Bobba, Christopher Brown. 
 Open menu Share
0		0	
11/04/15--00:09: 163 miljoner kronor till KI från Cancerfonden
Cancerfonden delar ut 383 miljoner kronor till svensk cancerforskning nästa år. En rekordutdelning enligt Klas Kärre, ordförande för Cancerfondens forskningsnämnd. Karolinska Institutet får 163 miljoner kronor varav 64,6 miljoner kronor i nya beviljade anslag. Cancerfondens forskningsnämnd beslutade under tisdagen vilka forskningsprojekt som får anslag under nästa år. Rekordutdelningen på 383 miljoner kronor går till totalt 479 forskningsprojekt. – Det är fantastiskt att i år igen kunna dela ut ett rekordstort anslag till svensk cancerforskning. Tack vare gåvor från privatpersoner och företag får nu fler forskare möjligheten att hitta nya metoder för att förebygga, upptäcka och behandla cancer, säger Klas Kärre, ordförande för Cancerfondens forskningsnämnd i ett pressmeddelande. Thomas Helleday vid KI, som studerar om cancercellernas DNA-reparationssystem kan bli en ny måltavla för läkemedel mot cancer, är en av de som får störst anslag, 2 250 000 per år i tre år. Den andra är Christer Betsholtz, vid Uppsala universitet och KI, som forskar om hjärntumörer. Läs mer om fördelningen per lärosäte i ett pressmeddelande från Cancerfonden. Läs också om Eva Klein och Pernilla Lagergren vid Karolinska Institutet, två andra forskare som fått anslag, i ett pressmeddelande från Cancerfonden.    
 Open menu Share
0		0	
11/04/15--01:10: Vitala funktioner som behandlingsmål inom intensivvård i Tanzania
Med syfte att utveckla intensivvården i Tanzania har doktoranden Tim Baker från Karolinska Institutet bidragit till att introducera nya rutiner för identifiering och behandling av patienter med sviktande vitala funktioner. Baker har tillsammans med kollegor utvecklat ett behandlingsprotokoll kallat Vital Signs Directed Therapy (VSDT), som förbättrar intensivvården och minskar mortaliteten för vissa patienter. VSDT är ett protokoll för behandling av svårt sjuka patienter med fokus på patientens vitala funktioner: medvetandegrad, andningsfrekvens, syresättning, hjärtfrekvens och blodtryck. VSDT bygger på de rutiner som sedan länge är etablerade på intensivvårdsavdelningar och i operationssalar i Sverige. – Vi har sett att när protokollet används så har vården förbättrats och dödstalet för vissa patienter sjunkit. Själva insatsen är enkel och billig vilket innebär att den har goda förutsättningar att kunna genomföras på fler sjukhus i Tanzania och i andra låginkomstländer. Visionen är att patienter inte ska behöva dö av undvikbara orsaker som odiagnostiserad och obehandlad chock, säger Tim Baker, specialist i anestesi och intensivvård. Tanzania är ett låginkomstland med 15 narkosläkare på 47 miljoner invånare. Det finns färre läkare i Tanzania som land än på Karolinska Universitetsjukhuset i Stockholm. På Tanzanias största sjukhus, Muhimbili National Hospital i Dar es Salaam, finns endast fyra narkosläkare till sjukhusets patienter som är fördelade på 1500 sängplatser och 16 operationssalar. För kritiskt sjuka patienter ändras tillståndet kontinuerligt, och behandlingen behöver modifieras i samma takt. I Sverige kan sjuksköterskor som finns vid patientens sida justera behandlingen dygnet runt med hjälp av olika modeller för målstyrda behandlingar. När VSDT används kan sjuksköterskor behandla de kritiskt sjuka patienterna genom att följa protokollet. – Nu kan sjuksköterskor utföra uppgifter som traditionellt varit förbehållna läkarna. Konceptet ”task-shifting” har fungerat väl även i det här forskningsprojektet. Läkarna hinner inte till patienter som försämras, nu kan sjuksköterskorna själva justera behandlingen, säger Tim Baker. Doktorsavhandling  Critical care in low resource settings Tim Baker, Karolinska Institutet 2015, ISBN: 978-91-7676-049-9.  
 Open menu Share
0		0	
11/04/15--23:08: Därför ökar kombinationsbehandling överlevnaden i prostatacancer
Forskare vid Karolinska Institutet, SciLifeLab och Centrum för klinisk forskning, Västerås kan i en ny studie förklara varför kastrationsbehandling tillsammans med strålning ökar chansen till överlevnad för patienter med prostatacancer, jämfört med om de enbart får strålbehandling. Enligt resultaten, som presenteras i den vetenskapliga tidskriften Science Translational Medicine, bidrar kastrationsbehandlingen till att minska cancercellernas förmåga att reparera sitt DNA, vilket gör dem känsligare för strålningen. Det är välkänt att en kombination av strålbehandling och kastrationsbehandling med hormoner ökar överlevnaden betydligt för patienter med prostatacancer jämfört med om man bara får strålbehandling. Orsaken till detta har dock hittills varit okänd. Nu visar en studie som letts av Thomas Helleday vid Karolinska Institutet/SciLifeLab att kastrationsbehandling minskar halten i kroppen av vissa proteiner som är nödvändiga för att celler ska kunna reparera skadat DNA. Eftersom strålbehandling verkar genom att skada DNA:t och därmed döda cancercellerna så blir cellerna hos patienter som fått kastrationsbehandling mer känsliga för strålbehandling eftersom de förlorar förmågan att reparera DNA:t igen. Vanligaste cancerformen Prostatacancer är den vanligaste cancerformen i Sverige. Sjukdomen utgör en tredjedel av alla cancerfall hos män och orsakar 2 400 dödsfall i landet varje år. Förståelsen av mekanismerna bakom den ökade överlevanden för prostatacancerpatienter som får kombinerad kastrations- och strålbehandling kommer troligtvis att leda till bättre och mer optimerade behandlingsmetoder för dessa patienter. Den aktuella studien har finansierat med anslag från bland annat Centrum för klinisk forskning, ett samarbete mellan Landstinget Västmanland och Uppsala universitet, Västmanlands cancerfond, AstraZeneca, Svenska Smärtafonden, Percy Falks stiftelse och Henning & Ida Persson forskningsstiftelse. Studien ingår  också som en del i en kommande doktorsavhandling, som läggs fram av Firas L. Tarish vid institutionen för medicinsk biokemi och biofysik, Karolinska Institutet den 13 november 2015. Publikation Castration radiosensitizes prostate cancer tissue by impairing DNA double-strand break repair Firas L. Tarish, Niklas Schultz, Anna Tanoglidi, Hans Hamberg, Henry Letocha, Katalin Karaszi,  Freddie C. Hamdy,  Torvald Granfors, Thomas Helleday Science Translational Medicine, online 04 Nov 2015, DOI: 10.1126/scitranslmed.aac5671m Vol. 7, Issue 312, pp. 312re11   
 Open menu Share
0		0	
11/05/15--09:18: Nybildning av hjärtmuskelceller lika hos möss och människor
En ny studie från Karolinska Institutet visar att hjärtmuskelceller hos möss huvudsakligen nybildas direkt efter födseln. Efter den neonatala perioden förblir antalet hjärtmuskelceller i stort sett detsamma och hjärttillväxt sker enbart genom att cellerna i sig själva blir större – på samma sätt som hos människa. Resultaten presenteras i tidskriften Cell. Hjärtkärlsjukdom är en av de vanligaste dödsorsakerna i den rikare delen av världen. Vid en hjärtinfarkt dör muskelceller i hjärtat och det förlorar sin förmåga att arbeta effektivt. Ökad kunskap om hur det går till när hjärtmuskelceller förnyas är en nyckelfaktor för att hitta sätt att återställa hjärtats kapacitet efter en infarkt. Men tekniska svårigheter har länge satt käppar i hjulen för att ta reda på hur hjärtmuskelceller nybildas hos däggdjur. I en studie som publicerades tidigare i år i Cell kunde forskarna Olaf Bergmann och Jonas Frisén och deras grupp vid institutionen för cell- och molekylärbiologi, Karolinska Institutet för första gången visa att nybildningen av hjärtmuskelceller hos människa främst sker tidigt i barndomen och att antalet hjärtmuskelceller bestäms redan under fosterstadiet. Det har dock ifrågasatts om samma gäller för möss, den djurmodell som är vanligast vid forskning om hjärt-kärlsjukdom. I den nu aktuella studien i Cell visar forskarna att det sker en ansenlig nybildning av hjärtmuskelceller tidigt i livet hos möss. Precis som hos människa är denna nybildning begränsad till den första perioden efter födseln. Detta följs sedan under den andra och tredje veckan efter födseln av två vågor av DNA-syntes som inte leder till celldelning. – Med andra ord så förlorar hjärtmuskelcellerna förmågan att dela sig men inte förmågan att syntetisera DNA. Det leder till att cellerna får olika mängd genetiskt material. Efter den tredje postnatala veckan sker knappt någon DNA-syntes alls och mushjärtat växer enbart genom att muskelcellerna blir större, säger Olaf Bergmann, som lett den senaste studien i Cell. Isotopen kväve-15 För att komma fram till resultaten använde forskarna bland annat en teknik där celldelning kan spåras med hjälp av den stabila isotopen kväve-15, ett icke-radioaktivt och ogiftigt ämne som utan bieffekter kan injiceras i djuren och stannar kvar i DNA hos de nybildade cellerna. Detta kombinerades med en teknik för att uppskatta det totala antalet celler, så att tillväxtpotentialen kunde studeras. På så sätt kunde forskarna se att nybildningen av hjärtmuskelceller är begränsad till neonatalperioden och inte fortsätter i unga djur. – Nästa steg blir att ta reda på varför de flesta hjärtmuskelceller slutar att dela på sig så tidigt i livet. Målet är att få igång nybildningen av hjärtmuskelceller i det vuxna hjärtat som ersättning för förlorade celler vid exempelvis en hjärtinfarkt, säger Olaf Bergmann. Studiens förstaförfattare var Kanar Alkass, postdoktoral forskare vid institutionen för cell- och molekylärbiologi, Karolinska Institutet. Forskningen har finansierats med anslag från Karolinska Institutet och Vetenskapsrådet. Vårt pressmeddelande om studien Publikation No Evidence for Cardiomyocyte Number Expansion in Preadolescent Mice Kanar Alkass, Joni Panula, Mattias Westman, Ting-Di Wu, Jean-Luc Guerquin-Kern, Olaf Bergmann Cell, November 05, 2015 issue, DOI: http://dx.doi.org/10.1016/j.cell.2015.10.035 
 Open menu Share
0		0	
11/09/15--08:17: Komplex grammatik i det genetiska språket
En ny studie från Karolinska Institutet visar att ”grammatiken” i vår genetiska kod är mer komplex än i de mest intrikat uppbyggda språken i världen. Resultatet som publiceras i tidskriften Nature förklarar varför det är så svårt att dechiffrera det mänskliga genomet – och bidrar till ökad förståelse för hur genetiska skillnader kan påverka sjukdomsrisk på individnivå. – Generna innehåller all den information som behövs för att bygga och upprätthålla en organism, men även detaljer om individens risk att utveckla vanliga sjukdomar som diabetes, hjärtkärlproblem och cancer. Om vi kan bli bättre på att läsa och förstå vårt eget genom, kan vi också i större utsträckning dra nytta av den snabbt ökande mängd genetiska data om olika sjukdomar som forskningen genererar för att utveckla nya behandlingar, säger studiens förstaförfattare Arttu Jolma, doktorand vid institutionen för biovetenskaper och näringslära. Kartläggningen av det mänskliga genomet år 2000 avslöjade ordningen på de 3 miljarder bokstäver (A, C, G och T) som arvsmassan i våra celler är uppbyggd av. Men att bara känna till ordningen på bokstäverna räcker inte för att ta fram nya läkemedel och behandlingar; man måste också förstå vad bokstavssekvenserna betyder. Det är alltså nödvändigt att identifiera ”orden” och ”grammatiken” i det genetiska språket. Alla celler i kroppen har i stort sett identiskt genom i cellkärnan, men skiljer sig ändå från varandra genom att olika gener är aktiva (uttrycks) i olika typer av celler. Varje gen har en regulatorisk region som innehåller de instruktioner som styr var och när genen ska användas. Den här genreglerande koden läses av en särskild grupp proteiner, så kallade transkriptionsfaktorer, som känner igen och binder till specifika bokstavssekvenser eller DNA-ord – och antingen ökar eller minskar aktiviteten hos den anknutna genen. Sammansatta DNA-ord  Under ledning av professor Jussi Taipale, har forskare vid Karolinska Institutet tidigare identifierat de flesta av de DNA-ord enskilda transkriptionsfaktorer binder till. Precis som i mänskliga språk sammanfogas DNA-ord ofta till längre, sammansatta ord som läses av kombinationer av transkriptionsfaktorer. Hur läsningen av dessa sammansatta DNA-ord går till har varit okänt. I sin senaste studie, som nu alltså publiceras i Nature, har Jussi Taipale och hans kollegor därför undersökt hur transkriptionsfaktorer arbetar i par och skaffat sig en systematisk bild av vilka sammansatta DNA-ord dessa par binder till. Forskarnas analys avslöjar att grammatiken i den genetiska koden är mycket mer komplex än i de mest avancerade tal- och skriftspråken. Istället för att ta bort ett mellanrum mellan två ord och på så sätt bilda ett sammansatt ord är DNA-orden ofta förändrade inom sammansättningen, vilket leder till ett stort antal helt nya ord. – I vårt arbete har vi identifierat många sådana sammansatta DNA-ord, vilket ökar förståelsen för hur gener regleras i normal utveckling respektive cancer. Resultaten banar väg för att helt knäcka den kod som kontrollerar hur våra gener uttrycks, säger Arttu Jolma. Jussi Taipale är som forskare även knuten till Helsingfors universitet, Finland. Forskningen har finansierats med anslag från Finnish Academy CoE in Cancer Genetics, Centrum för innovative medicin, Knut och Alice Wallenbergs stiftelse, Göran Gustafssons stiftelse samt Vetenskapsrådet. Vårt pressmeddelande om studien Publikation DNA-dependent formation of transcription factor pairs alters their binding specificity  Jolma A, Yin Y, Nitta KR, Dave K, Popov A, Taipale M, Enge M, Kivioja T, Morgunova E and Taipale J Nature online 9 November 2015, doi: 10.1038/nature15518 
 Open menu Share
0		0	
11/09/15--22:07: Nytt test för prostatacancer kan ersätta PSA
En studie från Karolinska Institutet visar att ett nytt test för prostatacancer är bättre på att hitta farliga cancerformer än dagens diagnostik med PSA-prov. Det nya så kallade STHLM3-testet kan enligt forskarna upptäcka farlig cancer tidigare, samtidigt som det minskar antalet falsklarm och onödiga biopsier. Resultaten publiceras i vetenskapstidskriften The Lancet Oncology.  Prostatacancer är Sveriges vanligaste cancerform. Varje år drabbas nästan 10 000 män av sjukdomen och 2 500 dör. Idag används ett så kallat PSA-prov för att diagnostisera prostatacancer, men testet har länge varit omdebatterat. – PSA kan inte skilja mellan farlig och ofarlig cancer. Det leder till att män som inte har cancer, eller som har en cancerform som inte behöver behandlas får onödig, plågsam och i vissa fall farlig vård. Dessutom missar PSA många farliga cancrar. Det har därför varit nödvändigt att försöka utveckla ett mer träffsäkert test som kan ersätta PSA, säger Henrik Grönberg, överläkare och professor i cancerepidemiologi vid Karolinska Institutet, som lett den aktuella studien. Det nya prostatacancertestet STHLM3 görs med ett blodprov, där man analyserar en kombination av sex proteinmarkörer, över 200 genetiska markörer samt kliniska data (ålder, familjehistorik och tidigare vävnadsprov från prostatan). Testet har tagits fram av forskare vid Karolinska Institutet i samarbete med Stockholms läns landsting och Thermo Fisher Scientific i Uppsala. Jämfördes med PSA-diagnostik I studien som nu presenteras i The Lancet Oncology ingick totalt 58 818 män från Stockholm i åldrarna 50-69 år. Studien gjordes mellan 2012 och 2014 och STHLM3 jämfördes med PSA-diagnostik genom att deltagare testades med båda metoderna. Resultaten visar bland annat att det nya testet minskade antalet biopsier med 30 procent jämfört med PSA utan att riskera patientsäkerheten. STHLM3-testet hittade även farlig cancer hos män med låga PSA-värden (1-3 ng/ml), cancer som idag inte upptäcks. – Det här ett lyckat exempel på vad man kan uppnå genom ett nära samarbete mellan akademisk forskning, industri och hälso- och sjukvård. Om vi kan införa ett mer träffsäkert sätt att testa för prostatacancer sparar vi både onödigt lidande hos den enskilde patienten och resurser för samhället. Vi räknar med att testet ska finnas tillgängligt på Karolinska Universitetslaboratoriet i mars 2016, säger Henrik Grönberg. Forskningen har finansierats av Stockholms läns landsting. Henrik Grönberg är verksam som forskare vid institutionen för medicinsk epidemiologi och biostatistik vid Karolinska Institutet. Mer om STHLM3-projektet Vårt pressmeddelande om studien Publikation Prostate cancer screening in men 50-69 years (STHLM3): a prospective population-based diagnostic study Henrik Grönberg, Jan Adolfsson, Markus Aly, Tobias Nordström, Peter Wiklund, Yvonne Brandberg, James Thompson, Fredrik Wiklund, Johan Lindberg, Mark Clements, Lars Egevad, Martin Eklund The Lancet Oncology, online November 9, 2015, http://dx.doi.org/10.1016/S1470-2045(15)00361-7 
 Open menu Share
0		0	
11/11/15--01:10: Personer med autism har större risk att dö i förtid
En registerstudie vid Karolinska Institutet publicerad i The British Journal of Psychiatry visar att risken att dö i förtid för människor med autismspektrumtillstånd är runt 2,5 gånger högre än för resten av befolkningen. Autismspektrumtillstånd innefattar neuropsykiatriska funktionsnedsättningar som påverkar social interaktion och föreställnings- och kommunikationsförmåga. Genom den här studien kan forskare visa att den ökade risken att dö i förtid för individer med autismspektrumtillstånd gäller både kvinnor och män, många olika dödsorsaker samt både individer med respektive utan samtidig intellektuell funktionsnedsättning. - Vi kan nu se att gruppen med autismspektrumtillstånd har förhöjd mortalitetsrisk i nästan samtliga dödsorsakskategorier. Det innebär att kunskap om autism är viktig inom hela hälso- och sjukvården, säger Sven Bölte, professor och föreståndare för Center of Neurodevelopmental Disorders vid Karolinska Institutet (KIND). Den första serien av analyserna i studien gällde övergripande mortalitet oavsett dödsorsak. Under uppföljningstiden hade nästan 1 procent av jämförelsegruppen och 2,6 procent av gruppen med autismspektrumtillstånd avlidit. - Vi ser ett samband mellan autismspektrumtillstånd och förhöjd risk för förtida död. En grupp som har en särskilt förhöjd risk är kvinnor med autismspektrumtillstånd och intellektuell funktionsnedsättning, säger Tatja Hirvikoski, forskare vid Karolinska Institutet och forsknings- och utvecklingschef vid Habilitering & Hälsa, vid Stockholms läns sjukvårdsområde. Gruppen med autismspektrumtillstånd utan samtidig intellektuell funktionsnedsättning hade högre risk särskilt i en specifik dödsorsak: självmord.  - Det finns ett mycket tydligt samband mellan autismspektrumtillstånd utan intellektuell funktionsnedsättning och förhöjd självmordsrisk. Det är viktigt att vårdprogram för suicidnära patienter följs i verksamheter som träffar individer med autismspektrumtillstånd, säger Tatja Hirvikoski. Data för studiedeltagarna med autismspektrumtillstånd kommer från svenska patientregister medan jämförelsegruppens data kommer från registret över totalbefolkningen. Data har sedan kopplats till dödsorsaksregistret. I studien ingår drygt 27 000 individer med autismspektrumtillstånd (av dessa har cirka 6 400 även intellektuell funktionsnedsättning) och cirka 2,5 miljoner individer från den generella populationen. Individerna i jämförelsegruppen är matchade till individerna med autismspektrumtillstånd vad gäller boendelän, kön och ålder. Denna stora registerstudie, som är den första i sitt slag, är ett samarbete mellan tre institutioner vid Karolinska Institutet: Institutionen för klinisk neurovetenskap, institutionen för kvinnors och barns hälsa och institutionen för medicinsk epidemiologi och biostatistik.  Publikation Premature mortality in autism spectrum disorder Tatja Hirvikoski, Ellenor Mittendorfer-Rutz, Marcus Boman, Henrik Larsson, Paul Lichtenstein och Sven Bölte The British Journal of Psychiatry, online 5 November 2015, http://dx.doi.org/10.1192/bjp.bp.114.160192  
 Open menu Share
0		0	
11/11/15--23:08: Mekanisk hjärtklaffprotes bättre än biologisk
Mekanisk klaffprotes är kopplat till bättre överlevnad jämfört med biologisk klaffprotes, enligt en stor registerstudie från Karolinska Institutet. Fynden, som publiceras i European Heart Journal, kan få stor betydelse eftersom användningen av biologiska klaffproteser har ökat i alla åldersgrupper de senaste åren. Vilken typ av klaffprotes är bäst för relativt unga patienter som genomgår kirurgiskt byte av aortaklaffen i hjärtat: mekanisk eller biologisk klaffprotes? Den frågan har diskuterats intensivt bland läkare och forskare de senaste åren. I den nya registerstudien undersökte forskarna drygt 4 500 svenska patienter i åldersgruppen 50–69 år som genomgått kirurgiskt byte av aortaklaffen. – Vi visar att patienter som fått en mekanisk klaffprotes har bättre överlevnad jämfört med dem som fått en biologisk klaffprotes. Våra resultat är viktiga eftersom de senaste årens trend i Sverige och utomlands har varit att man i ökad omfattning använder biologiska klaffproteser hos relativt unga patienter, vilket inte har stöd i kliniska behandlingsriktlinjer, säger Ulrik Sartipy, docent vid institutionen för molekylär medicin och kirurgi vid Karolinska Institutet och även verksam som överläkare vid Thoraxkliniken, Karolinska Universitetssjukhuset. Förutom långtidsöverlevnad studerade forskarna bakom den aktuella studien också andra följder av hjärtklaffoperationerna. De fann att risken för stroke var liknande för båda sorternas klaffprotes. Patienter som hade fått en biologisk klaffprotes löpte större risk att behöva operera aortaklaffen en gång till, men de hade också lägre risk för allvarliga blödningar, något som man även sett i tidigare studier. Kirurgiskt byte av aortaklaffen Ungefär 280 000 personer runt om i världen genomgår kirurgiskt byte av aortaklaffen varje år. Mekaniska proteser har längre hållbarhet men patienten behöver ta blodförtunnande mediciner under resten av livet. Biologiska klaffproteser tillverkas vanligen av vävnad från ko eller gris. – Biologiska klaffproteser har på senare år använts allt mer bland allt yngre patienter och ett skäl är att man slipper blodförtunnande medicin. Vår forskning visar att mekaniska klaffproteser bör vara förstahandsval för yngre patienter, säger Natalie Glaser, doktorand vid institutionen för molekylär medicin och kirurgi, Karolinska Institutet och läkare vid Thoraxkliniken, Karolinska Universitetsjukhuset. Forskningen har finansierats med anslag från Svenska Läkaresällskapet, Karolinska Institutets fonder, Mats Klebergs stiftelse och en donation från Fredrik Lundberg. Vårt pressmeddelande om studien Publikation Aortic valve replacement with mechanical vs. biological prostheses in patients aged 50–69 years Natalie Glaser, Veronica Jackson, Martin J. Holzmann, Anders Franco-Cereceda, and Ulrik Sartipy European Heart Journal, online 12 November 2015, DOI: http://dx.doi.org/10.1093/eurheartj/ehv580 
 Open menu Share
0		0	
11/12/15--00:09: Utbildningar inom biomedicin behåller examenstillstånd
Ett år efteråt får nu kandidatexamen i biomedicin och masterexamen i toxikologi vid Karolinska Institutet godkänt. Detta efter att ha inkommit med åtgärder för de brister som utbildningarna bedömdes ha vid utvärderingen 2014. Universitetskanslersämbetet (UKÄ) har följt upp elva utbildningar inom biomedicin och närliggande huvudområden vid flera lärosäten som tidigare fått omdömet bristande kvalitet. Vid utvärderingen förra året fick Karolinska Institutets masterexamen i biomedin högsta betyg – mycket hög kvalitet – efter UKÄ:s granskning, men kandidatexamen i biomedicin och masterprogrammet i toxikologi fick underbetyget bristande kvalitet. Bristande kvalitet innebär att examenstillstånden ifrågasätts och respektive lärosäte fick ett år på sig att vidta åtgärder. Efter uppföljning bedömer UKÄ att bristerna är åtgärdade och de aktuella utbildningarna får därmed behålla sina examenstillstånd. Läs tidigare artikel på KI Nyheter från 2014-05-07: ”Högsta betyg – och lägsta för biomedicinutbildningar”. Läs mer om uppföljningen på UKÄ:s webbplats. 
 Open menu Share
0		0	
11/13/15--04:13: KI koordinerar nytt samarbete mellan svenska och vietnamesiska universitet
Karolinska Institutet är koordinator för ett samarbete mellan svenska och vietnamesiska universitet som invigdes i november, då representanter från KI var på plats i Ho Chi Minh City och Hanoi i Vietnam. Samarbetet kallat TRAC, Training and Research Academic Collaboration – Sweden-Vietnam invigdes med två ceremonier i Vietnam i den 10 samt den 11–12 november. Forskaren Mattias Larsson vid institutionen för folkhälsovetenskap och forskaren Linus Olson vid institutionen för kvinnors och barns hälsa koordinerar samarbetet och kommer att arbeta på plats i Vietnam. Vid invigningen deltog även professor Carl Johan Sundberg, KI:s ledningsrepresentant. Det är första gången som fem svenska lärosäten etablerar en gemensam infrastruktur för samverkan inom forskning och utbildning med parter i ett annat land. De svenska lärosätena är KI, Uppsala universitet, Göteborgs universitet, Linköpings universitet och Umeå universitet. Från Vietnam deltar Hanoi Medical University, University of Medicine and Pharmacy HCMC och Research Institute for Child Health at the National Hospital of Pediatrics in Hanoi. Målet är att utveckla ett akademiskt centrum för utbildning och forskning för att bidra till bättre hälsa globalt. – Vi hoppas kunna utveckla fler gemensamma utbildningar på både grundutbildnings-, master- och forskarutbildningsnivå med både svenska och asiatiska studenter och få ett större utbyte av studenter, säger Mattias Larsson, koordinator för projektet. Svenska lärosäten har under många år haft olika samarbeten med vietnamesiska institutioner och TRAC bygger vidare på de kontakter som skapats där. Förutom utbildning kan samarbetet öka möjligheterna för KI-forskare att ta sig an hälsoproblem som är viktiga för en stor del av världens befolkning. Vietnam har en befolkning på 94 miljoner människor och därmed stora patientgrupper. – På kort tid kan forskare få erfarenhet av sjukdomar som är vanliga i Vietnam och som än så länge är ovanliga, men på väg att öka, i Sverige. Ett exempel är den ökande antibiotikaresistensen som i dag är ett klart märkbart problem i den kliniska vården. Om vi kan bidra till att minska smittspridningen i låg- och medelinkomstländer kan vi inte bara spara många liv utan också förebygga att de sprids till Europa och Sverige, säger Mattias Larsson. TRAC har fått fem miljoner kronor från STINT, stiftelsen för internationalisering av högre utbildning och forskning, under tre år. Lärosätena bidrar med motsvarande insats i form av arbetstid.  Text: Karin Söderlund Leifler 
 Open menu Share
0		0	Pedro Réu, doktorand i cell- och molekylärbiologi vid Karolinska Institutet, vann årets mentorprogram Mentor4Research (M4R) som IVA, Kungl. Ingenjörsvetenskapsakademien genomfört för tionde året i rad. Genom programmet får lovande forskare mentorstöd av personer i näringslivet under ett år. Vinnaren Pedro Réu får ett stipendium på 100 000 kronor för att ha gjort den längsta utvecklingsresan under programmet. Efter medverkan i Mentor4Research kommer Pedro Réu att starta ett företag som ska marknadsföra hans egen innovation: en automatisk och kompakt utrustning för odling av celler. En fullskalig prototyp är redan utvecklad. Läs mer på IVA:s webbplats. 
 Open menu Share
0		0	
11/18/15--01:10: Veckodag för kirurgi påverkar överlevnad vid matstrupscancer
Operation för matstrupscancer i början av veckan – måndag eller tisdag – ökar chansen till långsiktig överlevnad, jämfört med om patienten genomgår det kirurgiska ingreppet mot slutet av arbetsveckan. Det visar en ny studie från Karolinska Institutet som publiceras i vetenskapstidskriften Annals of Surgery. – Mekanismen bakom våra resultat är ännu okänd. Men det är möjligt att den kirurgiska precisionen försämras senare i veckan, vilket kan bero på kirurgens och teamets ackumulerade arbetsbörda, säger Jesper Lagergren, läkare och professor i kirurgi vid Karolinska Institutet och King's College London. Matstrupscancerkirurgi är en lång och krävande operation (i snitt sex och en halv timme), där man vet att kirurgens erfarenhet är av stor betydelse för patientens chans till överlevnad. I den nu aktuell studien undersökte forskarna totalt 1 748 patienter som opererats för matstrupscancer i Sverige mellan 1987 och 2010. Forskarna kunde då se att femårsdödligheten ökade med 13 procent för de patienter om opererats under onsdag till fredag i jämförelse med de som opererats en måndag eller tisdag. I analyserna justerades resultaten för möjlig inverkan av störfaktorer som ålder, annan sjuklighet, tumörstadium, tumörens typ (histologi), förbehandling med cytostatika och strålbehandling, och kirurgens erfarenhet av just matstrupscancerkirurgi. Starkast för tidiga tumörstadier Sambandet mellan veckodag och överlevnad var starkast för tidiga tumörstadier (tumörstadium 0-I), måttligt för mellanliggande tumörstadier (II-III) och var frånvarande för avancerade tumörstadier (III-IV). Avsaknad av effekt för avancerade tumörstadier kan bero på den generellt låga chansen till bot; överlevnaden fem år efter operationen är cirka 10 procent. När det gäller tidiga tumörstadier är det i högre grad kirurgin som är avgörande för utgången. – Det behövs fler studier för att bekräfta resultaten innan man går ut och ger kliniska rekommendationer. Men om dessa resultat visar sig få stöd i kommande forskning bör man planera verksamheten så att operationer för matstrupscancer företrädesvis sker i början av arbetsveckan, säger Jesper Lagergren. Forskningen är finansierad av Vetenskapsrådet och Cancerfonden. På Karolinska Institutet är Jesper Lagergren verksam vid institutionen för molekylär medicin och kirurgi.  Mer om Jesper Lagergrens forskning Vårt pressmeddelande om studien Publikation Weekday of esophageal cancer surgery and its relation to prognosis Jesper Lagergren, Fredrik Mattsson & Pernilla Lagergren Annals of Surgery, online 10 November 2015, doi: 10.1097/SLA.0000000000001324 
 Open menu Share
0		0	
11/18/15--04:13: Växtsubstanser mot cancer granskas av internationellt forskarnätverk
Giftfria kombinationer av kemiska ämnen från växter kan vara nyckeln till att stoppa obotliga och återfallande cancersjukdomar. Det är slutsatsen av en omfattande metastudie genomförd av ett internationellt forskarnätverk, där forskare från Karolinska Institutet ingått. Resultaten publiceras nu i tidskriften Seminars in Cancer Biology. Dagens behandlingar fungerar mer eller mindre väl på vissa cancerformer, medan stora problem kvarstår med resistens och återfall. Dessutom är många av de nya läkemedlen extremt dyra, starkt toxiska och ineffektiva mot sällsynta diagnoser.  Ett nätverk av 180 forskare från 22 länder antog en därför en utmaning från den kanadensiska organisationen Getting to know cancer att genomföra en genomlysning av studier om växtsubstansers effekter. Ett av de multidiciplinära team som ingått i satsningen har letts av Lasse Jensen, kärlforskare vid Linköpings universitet och Karolinska Institutet. Forskarna gick igenom omkring 500 vetenskapliga arbeten med inriktning på blodkärlstillväxt. Denna process som också kallas angiogenes krävs för att en tumör ska kunna växa och sprida dottertumörer. – Vi radade upp tio saker som påverkar tumörens blodkärlstillväxt och patologisk funktion. Själv fokuserade jag på fysiologiska fenomen som migration av endotelceller, syrebrist, inflammation och bristande lymfkärlsfunktion, säger Lasse Jensen. Curcumin i gurkmeja Teamet identifierade mer än 100 växtbaserade substanser som visat effekt på de utvalda måltavlorna. Sedan utvärderades de med hänsyn till läkemedelspotential, låg toxicitet och interaktion med andra substanser. Resultaten har sedan jämförts med traditionell kemoterapi. Exempel på växtbaserade kemikalier som studerats i projektet är resveratol i vindruvor, genistein i soja och curcumin i gurkmeja. Lasse Jensen hoppas att lärdomarna från studien ska ge forskningen om växtbaserad terapi högre status och uppmuntra till nya projekt och kliniska prövningar. Många frågor är dock ännu obesvarade och det krävs omfattande djurförsök innan behandlingen kan prövas på människor. Arbetet har finansierats med anslag från bland annat Svenska sällskapet för medicinsk forsning, Gösta Fraenckels stiftelse för medicinsk forskning, Åke Wibergs stiftelse, Ollie och Elof Ericssons stiftelse, Vetenskapsrådet, EU:s sjunde ramprogram och amerikanska NIH.     Läs mer i ett pressmeddelande från Linköpings universitet Publikation Broad targeting of angiogenesis for cancer prevention and therapy Z. Wang, C. Dabrosin, X. Yin, M. M. Fuster, A. Arreola, W. K. Rathmell, D. Generali, G. P. Nagaraju, B. El-Rayes, D. Ribatti, Y. C. Chen, K. Honoki, H. Fujii, A. G. Georgakilas, S. Nowsheen, A. Amedei, E. Niccolai, A. Amin, S. S. Ashraf, B. Helferich, X. Yang, G. Guha, D. Bhakta, M. R. Ciriolo, K. Aquilano, S. Chen, D. Halicka, S. I. Mohammed, A. S. Azmi, A. Bilsland, W. N. Keith, L. D. Jensen. Seminars in Cancer Biology, November 18, 2015, doi:10.1016/j.semcancer.2015.01.001 
 Open menu Share
0		0	
11/18/15--05:14: Influensavaccin till gravida gav ingen ökad risk för fosterdöd
En ny studie från Karolinska Institutet kan avfärda eventuella farhågor om ökad risk för dödlighet hos foster och nyfödda om mamman vaccinerats med Pandemrix mot H1N1-influensa under graviditeten. Resultaten publiceras i British Medical Journal (BMJ). En stor del av Sveriges befolkning vaccinerades mot den nya H1N1-influensan (även kallad svininfluensa) i samband med utbrottet 2009-2010. Det har sedan dess varit en omfattande debatt om vaccinet Pandemrix, bland annat sedan forskning visat att vaccinet ökar risken för narkolepsi hos barn och unga vuxna. Tillsammans med sina kollegor har Jonas F. Ludvigsson, barnläkare och professor vid institutionen för medicinsk epidemiologi och biostatistik vid Karolinska Institutet, därför velat undersöka om även vaccinering av gravida kvinnor kunnat ha en påverkan på foster och små barn. I en studie som publicerades 2013 i European Journal of Epidemiology kunde forskarna ge lugnande besked avseende ökad risk för låg födelsevikt, tillväxthämning eller att barnen skulle födas för tidigt. Dessa resultat kompletteras nu av en studie i BMJ, som alltså visar att vaccinering med Pandemrix under graviditeten inte heller ökar risken för att fostret/barnet ska dö. Motsvarade ingen ökad risk Totalt analyserade forskarna 275 500 graviditeter, varav 41 183 hade exponerats för Pandemrix. Under uppföljningen inträffade 1 172 fall av dödföddhet, 380 fall av neonatal död (0-6 dagar efter födelsen) samt 706 dödsfall från 7 dagars ålder upp till 4,6 års ålder. Detta motsvarade ingen ökad risk för död hos foster/barn vars mammor vaccinerats under graviditeten, konstaterar forskarna. Inte heller när forskarna jämförde foster som exponerats för vaccinet med sina ovaccinerade syskon sågs någon ökad dödlighet i den första gruppen.  Forskningen har finansierats med anslag från Vetenskapsrådet och FORTE. Jonas Ludvigsson är även verksam som barnläkare vid Universitetssjukhuset Örebro.  Publikation Maternal vaccination against H1N1 influenza and offspring mortality: population based cohort study and sibling design Jonas F. Ludvigsson, Peter Ström, Cecilia Lundholm, Sven Cnattingius, Anders Ekbom, Åke Örtqvist, Nils Feltelius, Fredrik Granath, Olof Stephansson BMJ,  online 16 November 2015, doi: http://dx.doi.org/10.1136/bmj.h5585 
 Open menu Share
0		0	
11/18/15--23:08: Bättre möjlighet att förutsäga gulsot hos nyfödda
En sammanvägning av faktorer som är kända hos alla födande kvinnor kan användas som ett verktyg för att hitta nyfödda barn som löper hög risk att utveckla svår gulsot, visar en stor registerstudie av forskare vid Karolinska Institutet och Karolinska Universitetssjukhuset. Studien publiceras i tidskriften Pediatrics och bidrar med ny kunskap som kan individualisera riskbedömningen och förebygga skador. Nyfödda barn får ofta en mild form av gulsot som gör att de blir gulaktiga i huden och ögonvitorna. Gulsoten uppkommer ofta i slutet av första levnadsveckan, efter att barnet och föräldrarna lämnat sjukhuset. Den milda formen av gulsot behöver inte behandlas. Men enstaka nyfödda får en svår form av gulsot, som i värsta fall kan orsaka bestående hjärnskador hos tidigare friska spädbarn. Därför görs riskbedömningar av alla nyfödda innan de får åka hem från sjukhuset och dessa ligger till grund för planering av uppföljningskontroll. Den aktuella studien är världens hittills största registerstudie om nyföddhetsgulsot vars resultat kan användas för individualiserad riskbedömning redan vid födseln. – Vi hittade att man enkelt kan förutsäga en mer än hundrafaldig variation i förekomsten av behandlingskrävande gulsot hos nyfödda, säger Mikael Norman, professor vid institutionen för klinisk vetenskap, intervention och teknik vid Karolinska Institutet och överläkare vid Karolinska Universitetssjukhusets neonatalverksamhet, som har lett studien. I den nya studien använde forskarna data från det svenska medicinska födelseregistret. Drygt 1,2 miljoner barn som föddes under åren 1999–2012 ingick i studien. Av dessa hade 1,9 procent behandlats för nyföddhetsgulsot.  Forskarna undersökte vilka faktorer hos mamman, barnet och förlossningen som redan vid födelsen var kopplade till behandlingskrävande gulsot. På så sätt identifierade de en grupp riskfaktorer och kunde göra skattningar av hur dessa riskfaktorer i olika kombinationer påverkade risken för att barnet senare skulle utveckla gulsot. Förlösts med sugklocka Störst risk att utveckla behandlingskrävande gulsot hade barn som förlösts med sugklocka två till tre veckor före fullgången tid. Risken ökade också om modern var överviktig, förstföderska eller hade asiatiskt ursprung, och då barnet var större eller mindre än förväntat. Lägst risk hade barn födda med planerat kejsarsnitt mer än en vecka efter fullgången tid. – Det händer fortfarande att nyfödda barn får hjärnskador av gulsot och registerdata antyder att problemet är större i Sverige än andra jämförbara länder. Riskfaktorerna som vi identifierat gör det möjligt att med ett enkelt poängsystem bedöma risken redan direkt efter födseln. En sådan bedömning är en bra grund för att ge råd till föräldrar och för vårdpersonalen att planera när och i vilken form uppföljning av barnet behöver göras för att tidigt upptäcka svår gulsot och på så sätt effektivt förebygga hjärnskador, säger Mikael Norman. Studien har finansierats med så kallade ALF-medel enligt avtal mellan Stockholms läns landsting och Karolinska Institutet. Vårt pressmeddelande om studien Publikation Predicting Nonhemolytic Neonatal Hyperbilirubinemia Mikael Norman, Katarina Åberg, Karin Holmsten, Vania Weibel, Cecilia Ekéus Pediatrics, volume 136, number 6, December 2015, online ahead of print 9 November 2015, doi: 10.1542/peds.2015-2001 
 Open menu Share
0		0	
11/19/15--09:18: "Stoppceller" i hjärnstammen får oss att stanna när vi går
En grupp av "stoppceller" i hjärnstammen hos möss är nödvändig för djurens förmåga att stanna när de går, enligt en ny studie från Karolinska Institutet. Forskningsartikeln, som publiceras i tidskriften Cell, beskriver en signalväg i hjärnstammen specifikt ägnad åt att avbryta pågående gångrörelser – och vars selektiva aktivering stoppar rörelsen medan dess inaktivering främjar rörelse. I studien identifierar forskarna därmed en tidigare okänd nedåtgående signalväg som behövs för att styra den episodiska karaktären hos rörelsebeteendet. Gångförmågan är nödvändig för både människors och djurs överlevnad. Gången har en episodisk karaktär. Vi rör oss när vi vill eller behöver göra det, likaså kan vi även avbryta pågående rörelser. Denna episodiska kontroll har i allmänhet förknippats med aktiverande signaler, så kallade excitatoriska signaler, från hjärnstammen som är i kontakt med och aktiverar nervkretsar i ryggmärgen. Men hur går det till när gångrörelsen avbryts? Beror det bara på att det saknas aktiverande signaler från hjärnstammen eller finns det en särskild stoppsignal? I studien som nu publiceras i Cell undersökte forskarna Julien Bouvier och Vittorio Caggiano tillsammans med professor Ole Kiehn och kollegor hur hjärnstammens komplexa nervkretsar kontrollerar gångrörelser hos möss. Forskarna använde avancerade metoder som exempelvis optogenetik, som gör det möjligt att selektivt aktivera utvalda grupper av nervceller med ljus, och genetisk ”avstängning” (eng. genetic silencing) för att selektivt inaktivera utvalda grupper av nervceller. Något oväntat fann forskarna en grupp excitatoriska nervceller som visade sig vara nödvändiga för mössens förmåga att kunna stanna vid gång. När dessa "stoppceller" aktiveras avbryter mössen genast sina rörelser. Omvänt leder "avstängning" av dessa nervceller till att mössen har mycket svårt att sluta gå. Klockan i nätverket – Vi fann att stoppcellerna lamslår de nätverk av nervceller som är inblandade i att skapa rörelsens rytm, själva klockan i nätverket, och inte de motorneuroner som direkt kontraherar musklerna. Därmed gör aktiviteten i stoppcellerna det möjligt för musen att stanna smidigt utan att förlora muskelspänning, precis som för oss själva när vi frivilligt stannar exempelvis inför ett hinder, säger Ole Kiehn, som leder laboratoriet bakom studien vid institutionen för neurovetenskap, Karolinska Institutet. Även om studien undersöker funktionen i den normala hjärnan, kan upptäckten bidra med insikter om hur gångförmågan påverkas vid sjukdomar i hjärnan. – Exempelvis vid Parkinsons sjukdom är ett tydligt motoriskt symptom att gången kan frysa. Det är möjligt att stoppcellerna har en onormalt hög aktivitet vid Parkinsons sjukdom och att detta bidrar till gångstörningarna, säger Ole Kiehn. Forskningen har finansierats av Hjärnfonden, Söderbergstiftelserna, Vetenskapsrådet, ERC, EMBO och NIH. Vårt pressmeddelande om studien Mer om Ole Kiehns forskning Publikation Descending command neurons in the brainstem that halt locomotion Julien Bouvier*, Vittorio Caggiano*, Roberto Leiras, Vanessa Caldeira, Carmelo Bellardita, Kira Balueva, Andrea Fuchs, and Ole Kiehn Cell, online 19 November 2015, DOI: http://dx.doi.org/10.1016/j.cell.2015.10.074 
 Open menu Share
0		0	
11/25/15--02:11: Kombinationsbehandling kan hindra resistens mot cytostatika
Forskare vid Karolinska Institutet har i en experimentell studie hittat ett nytt sätt att förhindra resistens mot cytostatika, exempelvis vid behandling av den vanligaste formen av elakartad hjärncancer hos barn, medulloblastom. De lovande resultaten bygger på en kombination av läkemedlet temozolomid och andra befintliga läkemedel som hämmar ett enzym med betydelse för DNA-reparation hos cancerceller. Studien som publiceras i tidskriften Nature Communications är gjord i humana tumörceller och på möss och ger hopp om att avsevärt förbättra behandlingen av en svår cancerform. Detta är enligt forskarna särskilt värdefullt för barn, vars hjärnor fortfarande utvecklas och som därmed har störst risk att skadas av den strålbehandling som ofta används mot elakartade hjärntumörer. – I och med att vi testat läkemedel som redan finns tillgängliga gör de nu publicerade resultaten att det är möjligt att relativt snabbt gå vidare med kliniska prövningar, vilket känns extra positivt, säger Malin Wickström, en av forskarna bakom studien. I behandling av cancer ingår utöver kirurgi och strålning ofta olika former av läkemedel, så kallade cellgifter eller cytostatika. Ett problem är dock att tumörceller utvecklar olika strategier för att stå emot dessa cancerläkemedel, det vill säga blir resistenta mot behandlingen. En vanlig mekanism är ökad produktion av protein eller enzym som kan reparera DNA-skador orsakade av cellgifterna. I den nu publicerade studien har forskarna därför experimentellt sökt vägar att hämma DNA-reparationsenzymet MGMT (O6-metylguanin-DNA-metyltransferas), som spelar en viktig roll vid resistens mot cytostatika. Forskarna såg bland annat att en cellsignalväg kallad Wingless och dess centrala signalmolekyl, beta-catenin, kunde styra produktionen av MGMT i cancercellen. Cancerläkemedlet temozolomid Genom blockering av Wingless/beta-catenin hämmas även MGMT-enzymet, vilket i sin tur förhindrar cytostatikaresistens. Detta var särskilt fallet med cancerläkemedlet temozolomid, som ofta används vid behandling av den vanligaste elakartade barnhjärntumören, medulloblastom. – Genom att kombinera temozolomid med läkemedel som hämmar Wingless har vi kunnat motverka den resistens som tumören utvecklar, och därmed gjort cancerceller känsliga för den tumördödande effekten av temozolomid. Vår förhoppning är att resultaten ska leda fram en ny kombinationsbehandling med läkemedel och ge bättre förutsättningar för en mycket utsatt patientgrupp, säger John Inge Johnsen, docent och forskargruppsledare. Både Malin Wickström och John Inge Johnsen är knutna till enheten för onkologi vid institutionen för kvinnors och barns hälsa, Karolinska Institutet. Forskningen har genomförts i samarbete med Ninib Baryawno, forskare vid Harvard University i USA, och finansierats med anslag från Barncancerfonden, Vetenskapsrådet, Cancerfonden, Stiftelsen för Strategisk forskning, Märta och Gunnar V. Philipsons Stiftelse, Mary Béves Stiftelse för Barncancerforskning, Dämman Fundation samt Erna and Olav Aakre’s Foundation for Cancer Research. Mer information om hjärntumörer hos barn på Barncancerfondens webbplats Publikation Wnt/β-catenin pathway regulates MGMT gene expression in cancer and inhibition of Wnt signalling prevents chemoresistance Malin Wickström, Cecilia Dyberg, Jelena Milosevic, Christer Einvik, Raul Calero, Baldur Sveinbjörnsson, Emma Sandén, Anna Darabi, Peter Siesjö, Marcel Kool, Per Kogner, Ninib Baryawno, John Inge Johnsen Nature Communications, online 25 November 2015, doi:10.1038/ncomms9904 
 Open menu Share
0		0	
11/25/15--04:13: Nytt nummer av Medicinsk Vetenskap ute nu
Kroppens egna hälsoarbetare – stamcellerna – står nu inför att ta steget från laboratoriet till patienterna. Läs om den senaste forskningen i ett extra tjockt nummer av Medicinsk Vetenskap som också innehåller 8 sidor Nobelspecial. Dessutom en aktuell artikel om att känna med andra - varför riskarerar empatin att gå förlorad när vi behöver den som mest? Dessutom: forskare med personliga skäl, psoriasis genom historien och intervju med psykologen som vill lära patienterna att acceptera smärtan. Bland mycket annat. Fördjupning: Den självlagande kroppen Nyfiken på empati Intervjun med Rikard Wicksell   Om tidskriften Medicinsk Vetenskap Medicinsk Vetenskap på Facebook 
 Open menu Share
0		0	
11/25/15--05:14: Armita Golkar får pris för yngre forskare
Armita Golkar vid institutionen för klinisk neurovetenskap, Karolinska Institutet, har fått Nationalkommittén för psykologis vetenskapliga pris till yngre forskare 2015. Hon belönas med 50 000 kronor. Priset har delats ut varje år sedan 2003 och ska gå till en framstående forskare yngre än 40 år som nyligen har disputerat. Det är tredje året i rad som en forskare från KI får priset, 2013 gick priset till Brjánn Ljótsson, förra året gick det till Erik Hedman. Ur motiveringen: Armita Golkars forskning fokuserar på etablering och reglering av emotionella minnen och hur mekanismer relaterade till rädslobetingning och utsläckning påverkas av social inlärning. Forskningen är väl förankrad i klassisk psykologi men samtidigt nydanande. Den kännetecknas av såväl stora teoretiska som metodologiska färdigheter och omfattar angelägna frågeställningar med stor generell relevans, men också med potentiell betydelse från mer tillämpat och kliniskt perspektiv.  Armita Golkar disputerade år 2013 vid Karolinska Institutet. Tidigare i år tilldelades hon ett internationellt postdok-stipendium på lite över 3 miljoner kronor från Vetenskapsrådet. Läs mer om Nationalkommittén för psykologi. 
 Open menu Share
0		0	
11/30/15--02:11: Nobelpristagaren Tomas Lindahl: ”Jag fick en väldigt bra grupp på KI”
Under Nobelveckan samlas årets Nobelpristagare i Stockholm. En av dessa, Tomas Lindahl, som får Nobelpriset i kemi 2015 tillsammans med Paul Modrich och Aziz Sancar, gjorde flera av sina avgörande upptäckter i ett källarlabb på 1970-talets Karolinska Institutet. Här visar han att DNA inte är så stabilt som man tidigare trott och beskriver en mekanism för hur cellen reparerar skador på arvsmassan. Hans medarbetare vid den tiden beskriver en generös och omtänksam person. Själv minns Tomas Lindahl KI-tiden som stimulerande och betonar vikten av god stämning i forskningslabbet. – Jag minns honom sitta där i labbet. Ett papperskromatogram i handen. ”Men det här … det är ju uracil!” Vi förstod att det inte passade in i vad han letade efter, men insåg naturligtvis inte hur långt fyndet skulle komma att bära, säger Stefan Söderhäll, en av Tomas Lindahls första doktorander. Det är tidigt 1970-tal. På bottenvåningen i dåvarande kemikum, med ljus från fönster vid taket, har Tomas Lindahl sitt labb. Han har nyligen återkommit till KI. Här har han tidigare läst till läkare och disputerat, men avhandlingsarbetet gjordes delvis vid Princeton University i USA och därefter arbetade han som postdoktor vid Rockefeller University. – Tiden i USA gav honom toppublikationer och utbildning i avancerad forskningsteknik. Jag var medicinsk representant i Naturvetenskapliga forskningsrådet då och tyckte att det skulle vara en stor vinst för Sverige att han fortsatte forska vid KI. På min inrådan sökte Tomas en särskild forskartjänst och fick den placerad här, berättar Peter Reichard, professor emeritus, institutionen för medicinsk biokemi och biofysik vid KI. Vid den här tiden antar forskarvärlden att DNA-molekylen, som utgör grunden för allt liv, är extremt beständig. Något annat verkar otänkbart. Men under sin postdoktid i USA upptäckte Tomas Lindahl att RNA, den molekylära kusinen till DNA, lätt bryts ned av värme. Det fick honom att undra om DNA verkligen var så stabilt som alla trodde. Tre år senare, som självständig forskare på KI, börjar han söka efter svaret. Förhållandet mellan forskare och laboratorieassistent var annorlunda då. Den första tiden är det bara Tomas Lindahl och laboratorieassistent Barbro Burt (då Nyberg). Tillsammans bygger de upp det lilla labbet. – Förhållandet mellan forskare och laboratorieassistent var annorlunda då. Inte lika frispråkigt som idag. Det var han som bestämde, men han var ödmjuk och jättebra i den rollen, säger hon. Hon minns Tomas Lindahl som strikt i sitt sätt att vara, men att han visade med gester att han var mån om sina medarbetare. – Han hjälpte mig till exempel att få högre lön. Skrev brev till KI att jag gjorde ett jättebra jobb och hade alldeles för dåligt betalt. Det är inte alla som gör så! Han var omtänksam och generös, säger hon. Barbro Burt står ofta påpälsad i kylrummet och renar fram enzymer från slaktvävnad. DNA har hon inte arbetat med tidigare, men Tomas Lindahl lär pedagogiskt upp henne och berättar vad arbetet går ut på. Jobbet är omväxlande och hon trivs. På ett par av de första artiklarna på vägen mot den nu prisade reparationsmekanismen av DNA, är hon och Tomas Lindahl de enda författarna. – Att som labbass få vara med på publikationer var inte vanligt. Då tänkte jag inte på vilken betydelse resultaten kunde ha, men nu förstår jag att en del av det jag arbetade med fortfarande gäller, säger Barbro Burt. Som min handledare kunde han hävda att han skulle stå med på arbetet, men han tyckte att jag skulle vara ensamförfattare. Så småningom kommer de första doktoranderna. Stefan Söderhäll påbörjar sin doktorandutbildning 1971. – Tomas lämnade oss ganska mycket ifred. Han fanns där, var tillgänglig, deltog i planering och var intresserad av våra resultat, men jagade inte på oss. Men visst, vi jobbade mycket, säger han. Tomas Lindahl kommer ofta in vid tio och sitter kvar senare än de andra i labbet, som i början även fungerar som skrivrum. Stefan Söderhäll beskriver honom som eftertänksam, vänlig och generös. Generositeten visar sig bland annat i hans sätt att lyfta fram sina medarbetare. En av Stefan Söderhälls forskningsartiklar accepteras av den prestigefulla tidskriften Nature. Det praktiska jobbet hade han gjort själv, men Tomas Lindahl hade bidragit med råd och skrivhjälp. – Som min handledare kunde han hävda att han skulle stå med på arbetet, men han tyckte att jag skulle vara ensamförfattare. Få skulle ha resonerat så generöst, varken då eller i dag, säger Stefan Söderhäll. – Jag blev väldigt glad när jag hörde att han hade fått Nobelpriset. Inte bara för att jag känner honom, utan för att han har nått fram utan akademisk framfusighet. Utan att till varje pris, med mer eller mindre justa medel, försöka skaffa sig resurser på andras bekostnad. Det gläder mig att kompetensen bär, fortsätter han. Han gav de stora riktlinjerna och gjorde det pedagogiskt. Sedan fick jag använda mitt eget huvud, läsa mycket. Siv Ljungquist börjar hos Tomas Lindahl 1971 med ett trebetygsarbete. Hon trivs bra och fortsätter med doktorandstudier. – Det var mycket självständigt arbete. Jag satte upp mina metoder och jobbade på. Han gav de stora riktlinjerna och gjorde det pedagogiskt. Sedan fick jag använda mitt eget huvud, läsa mycket, säger hon. Tomas Lindahl var ganska tystlåten, inne i sin forskning, minns Siv Ljungquist, men hade glimten i ögat. Även hon uppfattar honom som mån om sin personal – lyckade publiceringar firas med en flaska vin och på jularna äter gruppen på stan eller hemma hos honom. – Vi åkte till Utö också. Badade, åt, barnen var med. Det var väldigt avslappnat och trevligt. Den personliga delen av honom visades oftare utanför labbet, säger hon. När Siv Ljungquist är relativt ny doktorand blir Tomas Lindahl inbjuden att föreläsa vid ett DNA-reparationsmöte i Prag. Han kan inte åka men tycker att hon ska ta hans plats. Väl där får hon veta att hon också ska vara moderator för en session. – Jag blev jättenervös – det hade ingen sagt till mig, de tyckte väl att det var självklart. Man blev tvungen att ta plats, helt enkelt. Tomas fostrade oss att ta egna initiativ, säger hon. Jag hade lite undervisning och inget speciellt tryck på mig att producera. Det var bara att försöka få fram något nytt. Över telefon från det fashionabla området Highgate i norra London, minns Tomas Lindahl en tid för ungefär 40 år sedan. – Jag fick en väldigt bra grupp på KI. Barbro, Siv och Stefan är dessutom utomordentligt hjälpsamma och trevliga personer. – Det var en bra tid. Jag hade lite undervisning och inget speciellt tryck på mig att producera. Det var bara att försöka få fram något nytt, säger Tomas Lindahl. Det lyckas han med. 1972 visar han och Barbro Burt att DNA inte är så stabilt som alla tidigare trott, utan naturligt sönderfaller i en takt som borde ha omöjliggjort livets utveckling på jorden. Han visar att kvävebasen cytocin i DNA lätt tappar en amingrupp, vilket gör den till basen uracil. Får felet finnas kvar kommer en mutation att uppstå nästa gång DNA kopieras. Tomas Lindahl drar slutsatsen att cellen måste ha något sätt att motarbeta dessa skador. I en studie publicerad 1974 identifierar han i e. coli enzymet uracil-DNA glykosylas, som hittar och avlägsnar den felaktiga uracilbasen. I artikeln beskriver han de grundläggande koncepten för den nu Nobelprisbelönade reparationsmekanismen, base excision repair, som han senare karaktäriserar vidare. – Det var spännande. Jag kan inte säga specifikt när, men allt eftersom stod det klart för mig att vi hade hittat något nytt och avgörande, säger Tomas Lindahl. De lyckade publiceringarna firas med en flaska vin eller champagne. Alla inblandade ska känna sig stolta. Att medarbetarna får erkännande för det de åstadkommit är viktigt för Tomas Lindahl. – Barbro Nyberg var utomordentligt skicklig på att göra försök. Det är ett viktigt arbete att göra det så noga som hon gjorde och alldeles riktigt att hon står med på artiklarna, säger han. Att vara generös mot sina medarbetare och hjälpa dem vidare på karriärstegen ligger också bakom strategin att tidigt skicka ut doktoranderna på konferenser. Den som har gjort något bra ska visas upp för omvärlden. Detsamma gäller medförfattarskap. – På den tiden behövde doktorander publikationer där de var enda författare för att kunna få egna tjänster. Eftersom jag hade väldigt bra studenter vore det dålig form om jag satte mitt namn på varje arbete. Och jag klarade mig i alla fall, säger han. Tomas Lindahl beskrivs ofta som systematisk och målmedveten i sin forskning. Han håller med om den bilden, men tillägger att det är viktigt att vara öppen för oväntade resultat. – Det är bland det mest stimulerande med forskning. Att man inte bara rutinmässigt mal ut data, utan måste titta på det man producerar och undra ”säger det här mig någonting, har jag tänkt fel?”, säger han. Att han gjorde bra forskning begrep vi, men kanske inte att det skulle bli så här stort. Arne Holmgren, professor vid institutionen för medicinsk biokemi och biofysik på KI, ledde vid den här tiden en forskargrupp i samma byggnad som Tomas Lindahl. De delade en del instrument och han beskriver Tomas Lindahl som vänlig och lätt att samarbeta med och respekterad som forskare. – Att han gjorde bra forskning begrep vi, men kanske inte att det skulle bli så här stort, säger han. På KI drivs Tomas Lindahl av att arbeta med ett spännande område och stimulerande äldre kollegor. Hans stora förebild är Peter Reichard, som var professor vid samma institution och sedan chef för den biokemiska avdelningen vid Medicinska Nobelinstitutet på KI. – Han byggde upp en utomordentligt fin institution, hade bra medarbetare och löste forskningsproblem som jag är lite besviken över att han inte har fått Nobelpris för. Jag inspirerades och försökte göra forskning som jag såg honom göra det. Hur var det? – Han hade nya, intressanta idéer och auktoritet i labbet. Var en mycket skicklig forskare. När man hör en verkligt fin musiker spela vet man att det är så här det ska göras. Den känslan fick jag av hans forskning. Då som nu var kampen om forskningsmedel hård. Tomas Lindahl konstaterar att han klarade sig hyggligt med sin forskartjänst, men att hans grupp förblev liten. – Jag hade tänkt utöka den lite. Men det blev konkurrens inom institutionen och forskaren jag konkurrerade med var en driftig administratör, skicklig på att få fram medel. Jag var inte lika bra på det, säger han. Efter nio år, 1978, lämnar han KI. En professur i medicinsk och fysiologisk kemi har utlysts vid Göteborgs universitet och enligt Tomas Lindahl innebär forskartjänsten att han måste söka. Fyra år senare flyttar han vidare till London och bygger upp det framgångsrika Clare Hall Laboratories. Vad tog du med dig från KI-tiden? – Att det är viktigt med en bra atmosfär i forskarlabbet; vänlig och hjälpsam. Då kommer mycket annat av sig självt. Hur skapar man en bra atmosfär? – Genom att ha tur, satsa på rätt personer och vara ett personligt föredöme. Det är viktigt att vara generös. Det finns motsatta exempel, tyranner som har fått fram fina resultat genom att piska sina medarbetare. Så vill inte jag jobba, säger Tomas Lindahl. Text: Sara Nilsson Foto: Gustav Mårtensson © Författaren och KI Bladet/KI Nyheter   Upptäckt av DNA-reparation ger ny cancerbehandling. Nobelpriset i kemi 2015 delas av Tomas Lindahl, Paul Modrich och Aziz Sancar, för att de på molekylär detaljnivå har kartlagt hur celler lagar skadat DNA och felsäkrar den genetiska informationen. Tomas Lindahls bidrag handlar om upptäckten av ett molekylärt maskineri, base excision repair, som lagar DNA när någon kvävebas i DNA-molekylen har tagit skada. Första steget är att ett enzym kallat glykosylas hittar felaktigheten och klipper bort den skadade basen. Ett par andra enzymer avlägsnar resterna, hålet fylls igen med en korrekt bas och kedjan klistras ihop av andra enzymer. Upptäckterna har gett grundläggande insikter i hur celler fungerar, kunskaper som exempelvis kan användas för att förstå åldrande och utveckla nya cancerbehandlingar. Ett läkemedel som bygger på Tomas Lindahls upptäckt är olaparib, framtaget av Thomas Helleday, professor vid institutionen för medicinsk biokemi och biofysik vid KI. Det dödar cancerceller genom att blockera ett av cellens reparationsenzymer för DNA och är godkänt för behandling av äggstockscancer. Emeritus gruppledare vid Francis Crick Institute. Namn: Tomas Lindahl. Ålder: 77 år. Bor: Highgate i norra London. ”Det är trevligt område med gamla hus. Inte olikt Bromma där jag växte upp”. Familj: Två barn, som båda bor i USA, och barnbarn. Sedan drygt 35 år partner med Beverly Griffin, tumörvirolog. Gör: Emeritus gruppledare vid Francis Crick Institute, som är under uppbyggnad i centrala London, och emeritus chef för Cancer Research UK vid Clare Hall Laboratory utanför London. Även senior vetenskaplig rådgivare vid IFOM, ett forskningsinstitut för molekylär onkologi i Milano. Fritid: Musik. ”London har ett utomordentligt utbud av fina konserter. Jag lyssnar ofta på kammarmusik på Wigmore Hall, till exempel. ”Är även vinintresserad. Provade under KI-tiden vin tillsammans med några kamrater och skrev recensioner”. Intervjuade i artikeln: Barbro Burt (då Nyberg), 68 år. Laboratorieassistent i Tomas Lindahls grupp vid institutionen för medicinsk kemi II 1969–1978. Stefan Söderhäll, 67 år. Barnonkolog och forskare vid institutionen för kvinnors och barns hälsa på KI. Doktorand i Tomas Lindahls grupp vid institutionen för medicinsk kemi II 1971–1976. Disputerade 1976. Siv Ljungquist, 67 år. Forskade i Tomas Lindahls grupp vid institutionen för medicinsk kemi II 1971–1977. Först för ett så kallad trebetygsarbete, sedan som doktorand. Disputerade 1977. Peter Reichard, 90 år. Professor emeritus, institutionen för medicinsk biokemi och biofysik vid KI. Var professor vid samma institution som Tomas Lindahl, men lämnade 1970 för att bli chef för den biokemiska avdelningen vid Medicinska Nobelinstitutet på KI. Arne Holmgren, 75 år. Professor vid institutionen för medicinsk biokemi och biofysik på KI. Ledde 1973–1978 en forskargrupp vid institutionen för medicinsk kemi I och delade vissa instrument med Tomas Lindahl. Viktiga studier under Tomas Lindahls KI-tid, 1969–1978 *Lindahl, T. och B. Nyberg, Rate of depurination of native deoxyribonucleic acid. Biochemistry, 1972. 11(19): s. 3610-8. *Lindahl, T. och A. Andersson, Rate of chain breakage at apurinic sites in double-stranded deoxyribonucleic acid. Biochemistry, 1972. 11(19): s. 3618-23. *Lindahl, T. och B. Nyberg, Heat-induced deamination of cytosine residues in deoxyribonucleic acid. Biochemistry, 1974. 13(16): s. 3405-10. *Lindahl, T., An N-glycosidase from Escherichia coli that releases free uracil from DNA containing deaminated cytosine residues. Proc Natl Acad Sci U S A, 1974. 71(9): s. 3649-53. *Lindahl, T., New class of enzymes acting on damaged DNA. Nature, 1976. 259 (5538): s. 64-6.   
 Open menu Share
0		0	
11/30/15--03:12: Nobelpriset 2015: Kampen mot parasitsjukdomarna fortsätter
Artemisinin och Avermectin/Ivermectin – upptäckter som i år belönas med Nobelpriset i fysiologi eller medicin – har räddat miljoner människor från malaria, flodblindhet och elefantiasis. Kampen mot sjukdomarna fortsätter – även i Karolinska Institutets forskning. Av de 500 000 per år som beräknas dö i malaria är en mycket stor andel små barn. Ungdomar och vuxna i malariaområden har hunnit bygga upp ett immunförsvar mot sjukdomen. Professor Anna Färnert studerar denna immunitet. – Vi har bland annat visat att människor som infekteras kontinuerligt med flera parasitstammar har ett bättre försvar mot sjukdomen. Det tyder på att ett framtida malariavaccin bör innehålla flera delar för att ge bra skydd. Färnerts kliniska forskning i Sverige har lett till en ny syn på immuniteten mot allvarlig malaria. Den är inte livslång, vilket man tidigare trodde. – Patienter som ursprungligen kommer från Afrika men som levt länge i andra delar av världen tappar sitt skydd, säger hon. Ambitiösa insatser Anders Björkman, senior professor, har forskat om malaria i 35 år. Ett av hans forskningsspår gäller Zanzibar utanför Tanzanias kust, där ambitiösa insatser mot malaria pågått länge. – Det handlar om en kombination av framför allt Artemisinin men även myggkontroll och andra åtgärder, säger Björkman. Öarna har 1,5 miljoner invånare och insatserna har sänkt malariaförekomsten med 97 procent med halveringen av total barnadödlighet. Även professor Akira Kaneko intresserar sig för öar, och har lyckats göra och behålla Aneityum, med 700 invånare, i Stilla havet helt malariafri. Nu tänker han göra samma sak i Victoriasjön. – Det rör sig om fyra öar samt en del av fastlandet, säger han. Vi börjar en pilotstudie på en liten ö i januari 2016. Insatsen är en kombination av olika åtgärder, inklusive läkemedelsbehandling till alla 60 000 i området. På grund av människors rörlighet kommer det komma in nya malariafall i området, men med den här strategin hoppas vi få ner förekomsten av sjukdomen från 30 till under 1 procent på fyra år. Resistensen ökar Gemensamt för malariaforskarna är att de alla är oroade av den ökade resistensen mot Artemisinin. Pedro Gil är en av dem som ägnar sin forskning åt detta hot. – Vi forskar om de molekylära mekanismerna bakom resistens för att hitta optimala kombinationer av läkemedel för detta, säger han. Syftet är att hitta kombinationer där parasiten inte kan utveckla resistens mot alla ingående delar, att placera den i ett Moment 22: utvecklar den resistens mot A blir den angripen av B och tvärtom. Vi planerar för kliniska försök om detta i Mali under 2016. Ett annat sätt att motverka resistensens effekter är att utveckla nya läkemedel. – Vi har tagit fram en kandidat kallad Sevuparin som fungerar enligt en helt ny princip: genom att blockera en receptor, berättar professor Mats Wahlgren. Det hindrar parasiten att ta sig in i de röda blodkropparna. Vi är klara med en fas I/II-studie och har just skickat in resultaten för publicering. På sikt kan sjukdomarna utrotas Även när det gäller Ivermectin – läkemedlet mot parasitmask – kan resistens bli ett problem i framtiden, berättar forskaren Susanne Nylén. – Det finns inga tydliga tecken på resistenta maskar hos människa än, men hos boskap förekommer det, säger hon. För djur används dock Ivermectin mycket mer, så trycket för att utveckla resistens har varit betydligt större där. Hon konstaterar att Ivermectin hittills varit ett mycket framgångsrikt vapen i kampen mot flodblindhet och elefantiasis: många länder är, eller är på väg att bli, fria från sjukdomarna och på sikt kan ett fullständigt utrotande vara möjligt. För malariabekämpningen är läget betydligt svårare. – Målet är att utrota sjukdomen helt till 2050, vilket är en gigantisk utmaning, säger Mats Wahlgren. Text: Anders Nilsson 
 Open menu Share
0		0	
11/30/15--04:13: Expertpanelen: SciLifeLab bra men kan bli ännu bättre
”En imponerande satsning med mycket hög vetenskaplig kvalitet.” Internationella experter har utvärderat Sveriges största forskningscenter inom livsvetenskaper, SciLifeLab. Experterna ger högt betyg, men förbättringsområden pekas också ut. Bland annat bör SciLifeLab bättre leva upp till målet att vara en nationell resurs enligt ett pressmeddelande från Vetenskapsrådet. Två internationella expertpaneler har på Vetenskapsrådets uppdrag utvärderat forskningscentret SciLifeLab. Panelernas bedömning är att centret är en imponerande satsning och har stor potential att bli världsledande inom livsvetenskaperna. – Expertpanelerna anser att den vetenskapliga kvaliteten inom SciLifeLab är mycket hög, säger Sven Stafström, generaldirektör på Vetenskapsrådet i pressmeddelandet. De menar att det är imponerande att SciLifeLab har lyckats åstadkomma så pass hög kvalitet på så kort tid. Samtidigt menar panelerna att SciLifeLabs organisation och styrning behöver bli tydligare. I dag är det otydligt var beslut fattas och vem som ansvarar för vad i verksamheten. Utifrån expertpanelernas bedömningar ger Vetenskapsrådet ett antal rekommendationer till regeringen. – En av Vetenskapsrådets centrala kommentarer är att regeringen måste sätta tydligare mål för SciLifeLab samt att centret behöver förstärka sitt arbete med att bli en fullt ut nationell resurs för livsvetenskaper, säger Sven Stafström . Centrum för forskning inom livsvetenskaperna SciLifeLab är ett center för forskning inom livsvetenskaperna och ska tillhandahålla teknologi och kunskap av högsta nivå inom storskalig molekylärbiologisk forskning. SciLifeLab bedrivs i samverkan mellan Karolinska Institutet, Kungliga Tekniska högskolan, Stockholms universitet och Uppsala universitet och omsätter cirka en miljard kronor årligen. SciLifeLab grundades 2010 och över 200 forskargrupper är anknutna till centret. Utvärderingen belyser tre områden: SciLifeLabs organisatoriska och finansiella förutsättningar, SciLifeLabs tekniska plattformars vetenskapliga kvalitet och affilierad vetenskaplig produktion, samt SciLifeLabs samhälleliga relevans. Läs utvärderingen på Vetenskapsrådets webbplats. 
 Open menu Share
0		0	
12/01/15--01:10: PTSD speglar obalans mellan hjärnans signalsystem
Att vara med om en traumatisk händelse kan orsaka livslånga ångestbesvär kallat posttraumatiskt stressyndrom. Nu visar forskare från Uppsala universitet och Karolinska Institutet att personer med posttraumatiskt stressyndrom, PTSD, har en obalans mellan två av hjärnans signalsystem, serotonin och substans P. Ju större obalans, desto allvarligare symptom uppvisar patienterna. Många människor upplever traumatiska händelser i livet, t.ex. rån, krig, svåra olyckor eller våldtäkt. För ungefär 10 procent av alla som råkar ut för trauman orsakar detta kvarstående besvär i form av påträngande minnesbilder, sömnsvårigheter, ökad vaksamhet och ångest. Om besvären blir handikappande sägs personen lida av PTSD. Det har tidigare visats att personer med PTSD har förändringar i hjärnans anatomi och funktion. I en ny studie som publiceras i tidskriften Molecular Psychiatry visar nu forskarna att personer med PTSD har en obalans mellan två av hjärnans signalsystem, serotonin och substans P. Studien gjordes med hjälp av PET-scanner och pekar också att det är obalansen mellan de två signalsystemen, snarare än förändringen inom ett enskilt system, som avgör hur allvarliga symptom individen har. Utveckla bättre behandlingar Många har tidigare spekulerat i att den biologiska grunden till psykiatriska besvär som PTSD omfattar en rubbad balans mellan hjärnans olika signalsystem, men ingen har tidigare visat det. Enligt forskarna innebär därför de aktuella fynden ett stort steg framåt i vår förståelse av PTSD och bidrar med ny kunskap som kan användas för att utveckla bättre behandlingar för traumatiserade personer. Forskningsledare har varit Mats Fredrikson, verksam som forskare vid både institutionen för psykologi, Uppsala universitet, och institutionen för klinisk neurovetenskap, Karolinska Institutet.  Arbetet har finansierats med anslag från Vetenskapsrådet, Hjärnfonden, Riksbankens jubileumsfond och FORTE. Läs mer i ett pressmeddelande från Uppsala universitet Publikation Overlapping expression of serotonin transporters and neurokinin-1 receptors in posttraumatic stress disorder: a multi-tracer PET study Frick, A., Åhs, F., Michelgård Palmquist, Å., Pissiota, A., Wallenquist, U., Fernandez, M., Jonasson, M., Appel, L., Frans, Ö., Lubberink, M., Furmark, T., von Knorring, L., Fredrikson, M. Molecular Psychiatry advance online publication 1 December 2015; doi: 10.1038/mp.2015.180 
 Open menu Share
0		0	
12/01/15--06:15: Stamcellsteknik ger hopp för nyfödda med missbildad diafragma
Forskare från Karolinska Institutet, Ryssland och USA har lyckats skapa ny diafragmavävnad på råttor. Forskarna har fått stamceller att växa på en tredimensionell biologisk stomme som när den transplanterats och integrerats i kroppen uppvisat samma komplexa funktion som en diafragmamuskel. Resultaten, som publiceras i den vetenskapliga tidskriften Biomaterials, skapar hopp om att kunna reparera medfödda missbildningar av diafragman hos spädbarn, såväl som för framtida regeneration av skadad hjärtmuskulatur. Det internationella multidisciplinära forskarlaget har letts av Paolo Macchiarini, senior forskare i regenerativ medicin vid Karolinska Institutet. I samarbetet ingår forskare från Kuban State Medical University i Krasnodar Ryssland, Texas Heart Institute i Houston och Illinois College of Medicine i Peoria, USA. Diafragman består av muskellager som på grund av andningen ständigt måste kontrahera (dras ihop) och slappna av. Diafragman har också en viktig funktion när man sväljer och fungerar som en barriär mellan bröstkorgen och buken. Hos 1 av 2 500 nyfödda förekommer missbildningar i form av hål i diafragman, vilket kan orsaka mycket svåra eller livshotande tillstånd. I dagsläget åtgärdas sådana missbildningar vid operation, där man använder ett konstgjort material som inte följer barnets tillväxt och som inte kan kontrahera för att stödja andningen. Den nya teknik som nu presenteras inger enligt forskarna hopp om att kunna reparera skadad diafragma med ett biologiskt transplantat som utvecklats från barnens egna celler. Transplantatet kan konstrueras speciellt för spädbarn och ge samma funktion som normal diafragmavävnad och dessutom växa när barnet växer. — Att med bioteknik skapa en fungerande muskel är ett spännande steg mot vårt mål att återskapa hela och komplexa organ, säger Paolo Macchiarini. Resultatet av denna studie ger också hopp om framtida möjligheter att kunna reparera skadad hjärtvävnad, som liksom en diafragma kontinuerligt spänns och slappnar av. Jag tror också att det finns potential att i framtiden skapa hela organ med den här tekniken. En del av forskningen inom regenerativ medicin handlar om att ”odla” nya organ där stamceller fästs på tredimensionella stommar. Dessa ger struktur och form för den nya vävnaden och fungerar som en sorts vägvisare för nya cellers utveckling och utbredning på ytan. Den yttersta potentialen i den här stamcellsbaserade terapin är att undvika livslång behandling med immundämpande läkemedel vilket används vid konventionell organtransplantation. I den aktuella studien tog forskarna diafragmavävnad från råttor och avlägsnade alla levande celler därifrån. På så sätt tar man bort det som kan orsaka avstötning i mottagardjuret samtidigt som man får en stomme med rätt form och struktur som stamcellerna sedan får växa på. Vid laboratorieförsök verkade de avcellulariserade stommarna till en början ha förlorat den elasticitet som krävs för att diafragman ska kunna kontrahera och slappna av under lång tid. Men när stommarna därefter täcktes med stamceller från benmärg, och fått integreras med mottagarens vävnad, fungerade transplantaten lika bra som friska organ. — Hittills har försök att odla och transplantera ny vävnad utförts på mindre komplicerade organ som urinblåsa, luftrör och matstrupe. Att skapa ny muskelvävnad på en diafragma, som ständigt måste växla mellan sammandragning och avslappning, ställer avsevärt högre krav på den stomme som cellerna ska växa på. Fram till nu har ingen vetat om det skulle fungera, säger Doris Taylor, forskningsledare för regenerativ medicin vid Texas Heart Institute i Houston. Nu krävs forskning på större djur innan metoden kan prövas på människor. Men förhoppningen är att med odlad vävnad kunna reparera medfödda missbildningar av diafragma minst lika effektivt som med dagens kirurgi där man använder konstgjorda material, men med fördelen att transplantatet följer barnets tillväxt genom hela livet. Studien har finansierats med medel från Bioengineering of Tracheal Tissue och The Government of the Russian Federation Grant. Publikation Orthotopic transplantation of a tissue engineered diaphragm in rats. Gubareva E, Sjöqvist S, Gilevich I, Sotnichenko A, Kuevda E, Lim M, et al Biomaterials 2015 Nov;77():320-335 Om de deltagande universiteten:  Kuban State Medical University Texas Heart® Institute University of Illinois College of Medicine in Peoria (UICOMP) 
 Open menu Share
0		0	
12/02/15--23:08: Viktökning mellan graviditeter kan påverka barnets överlevnad
Ny forskning från Karolinska Institutet och University of Michigan visar att mammans viktökning mellan graviditeter kan öka risken för dödföddhet och spädbarnsdöd för det andra barnet. Resultaten publiceras i vetenskapstidskriften The Lancet och bygger på information om över 450 000 kvinnor i Sverige. – Den här typen av dödsfall är mycket sällsynta även hos barn till kvinnor med hög viktökning. Då viktökning mellan graviditeter är vanligt är våra resultat viktiga framförallt ur folkhälsosynpunkt, säger Sven Cnattingius, professor i reproduktionsepidemiologi vid Karolinska Institutet, som lett studien. I sitt arbete använde forskarna det medicinska födelseregistret, som innehåller information om nästan alla barn som föds i Sverige. Totalt inkluderades nästan 457,000 kvinnor som födde sitt första och andra barn i Sverige mellan 1992 och 2012. Vikt och längd bestämdes i början av graviditeterna. Resultaten visar bland annat att kvinnor som ökade sitt BMI med minst 4 enheter (motsvarande ungefär 11 kg hos en normallång kvinna) från första till andra graviditeten hade 50 procent högre risk för dödföddhet som utgång av sin andra graviditet, jämfört med kvinnor som behöll vikten. För de kvinnor som var normalviktiga vid sin första graviditet innebar ökande BMI från första till andra graviditet också ökande risk för spädbarnsdöd (död under det första levnadsåret) för det andra barnet. Om mamman ökade sitt BMI med minst 4 enheter var risken 60 procent högre jämfört med om hon behöll sin vikt. Men resultaten visar också på det omvända förhållandet. För kvinnor som var överviktiga vid första graviditeten (definierat som ett BMI på minst 25, motsvarande 70 kg för en normallång kvinna) innebar en viktminskning en minskad risk för spädbarnsdöd efter andra graviditeten. Ovanligt i Sverige Ungefär var femte kvinna i studien gick upp så mycket från första till andra graviditet att det påverkade riskerna för dödföddhet och spädbarnsdöd (minst 2 BMI-enheter, motsvarande 5,5 kg för en normallång kvinna). Forskarna understryker dock att dödföddhet och spädbarnsdöd är mycket ovanligt i Sverige; i underlaget till den aktuella studien förekom dödföddhet vid andra graviditeten endast vid 2,4 av 1000 födslar och spädbarnsdöd vid 2,1 av 1000 födslar. Totalt föds cirka 100 000 barn i Sverige varje år. – De här resultaten bekräftar tidigare studier där vi visar att barnets risk för dödföddhet, spädbarnsdöd och sjuklighet i nyföddhetsperioden ökar med moderns vikt. Den underliggande orsaken är dock fortfarande oklar. Vi vet exempelvis inte vet om det är viktökning under själva graviditeten eller mellan graviditeterna som är av betydelse, säger Sven Cnattingius. Studien har finansierats med anslag från Forskningsrådet för Hälsa, Arbetsliv och Välfärd (FORTE) och genom Karolinska Institutet Distinguished Professor Award till Sven Cnattingius. Vårt pressmeddelande om studien Publikation Weight gain between successive pregnancies and risks of stillbirth and infant mortality: a nation-wide cohort study Cnattingius S, Villamor E. The Lancet, online 2 December 2015, http://dx.doi.org/10.1016/S0140-6736(15)00990-3 
 Open menu Share
0		0	
12/03/15--02:11: Stamcellsforskare utsedd till Wallenberg Academy Fellow
Norrmannen Petter Woll har idag utsetts till Wallenberg Academy Fellow vid Karolinska Institutet. Han får 8,1 miljoner kronor under fem år för att kartlägga de sjuka stamceller i benmärgen som driver blodcancersjukdomen myelodysplastiskt syndrom. Myelodysplastiskt syndrom är en blodcancer som oftast drabbar vid 60–75 års ålder. Drygt 300 fall diagnostiseras årligen i Sverige, och många avlider inom loppet av några år eftersom det saknas effektiva behandlingar. Petter Woll blev nyligen rekryterad till Karolinska Institutet från University of Oxford där han i sina kartläggningar av sjukdomen har visat att myelodysplastiskt syndrom utvecklas från en unik grupp blodbildande stamceller i benmärgen. Ett problem verkar vara att de sjuka cellerna har förändringar i gener som styr en så kallad mRNA-splicing. Det är en process i cellen som skapar kopior av gener som i sin tur används för att skapa funktionella proteiner i cellen. För att hitta en bot mot myelodysplastiskt syndrom ska Petter Woll studera hur förändringar i mRNA-splicing kan leda till cancer. Han kommer att undersöka hur de cancerdrivande stamcellerna fungerar i musmodeller av sjukdomen, såväl som hos drabbade patienter. — Det känns jättebra att få möjlighet att bedriva den här forskningen på Karolinska Institutet, säger Petter Woll. Det långsiktiga målet är att hitta ett sätt att specifikt slå ut cancercellerna samtidigt som friska celler skonas, så att patienterna botas. Programmet Wallenberg Academy Fellows finansieras av Knut och Alice Wallenbergs Stiftelse. Det har inrättats i nära samarbete med Kungl. Vetenskapsakademien, Kungl. Ingenjörsvetenskapsakademien, Kungl. Skogs- och Lantbruksakademien, Kungl. Vitterhetsakademien samt Svenska Akademien och 16 svenska universitet. Universiteten nominerar forskare till programmet, akademierna utvärderar kandidaterna och presenterar de mest lovande forskarna för stiftelsen, som sedan gör det slutliga urvalet. Därefter tar universiteten långsiktigt ansvar för de utvalda forskarnas verksamhet. — Vi är mycket tacksamma över att Karolinska Institutet i så hög grad får del av de generösa forskningsanslagen från Knut och Alice Wallenbergs Stiftelse, säger Karolinska Institutets rektor Anders Hamsten. Detta stöd är mycket betydelsefullt för både vårt universitet och de forskare som får del av finansieringen. Mer om programmet och den forskning som de olika Wallenberg Academy Fellows bedriver: Knut och Alice Wallenbergs Stiftelse Wallenberg Academy Fellows 
 Open menu Share
0		0	
12/04/15--02:11: KI-professorn Abdel El Manira ny ledamot i KVA
Abdel El Manira, professor i neurovetenskap vid Karolinska Institutet, har valts in i Kungliga Vetenskapsakademien, KVA, i klassen för biologiska vetenskaper.  Abdel El Manira är vid institutionen för neurovetenskap sedan 2005 och forskar inom neurobiologi, hans område kan betecknas som ”the cellular bases of behaviour”. Den 11 november valdes han in som en av tre nya ledamöter i KVA. Läs mer på KVA:s webbplats. 
 Open menu Share
0		0	
12/07/15--04:13: Två ERC Starting Grants till KI
Två forskare vid Karolinska Institutet har erhållit årets Starting Grants från europeiska forskningsrådet, ERC. Anslagen delas ut i hård konkurrens och riktar sig till unga forskare som är redo att starta en oberoende forskning. Anslagen omfattar upp till 2 miljoner euro. Petter Brodin vid institutionen för medicin, Solna, forskar om människans immunsystem och får anslaget för projektet ”Shaping of the human immune system by primal environmental exposures in the newborn child”.  Lars Maegdefessel vid institutionen för medicin, Solna, forskar om RNA och hjärtkärlsjukdomar och får anslaget för projektet: ”Therapeutic and biomarker potential of long non-coding RNAs in vascular disease”. Läs mer i pressmeddelandet från ERC. 
 Open menu Share
0		0	
12/07/15--04:13: Spektakulär teknik används vid KI
Karl Deisseroth är professor vid Stanford, där hans forskargrupp utvecklat två spektakulära forskningstekniker – optogenetik och Clarity. Sedan 2013 är han dessutom verksam vid Karolinska Institutet som just investerat i en facilitet för Clarity. Neuroner som slås av och på med laserljus. Genomskinliga hjärnor som kan studeras utan att skäras sönder. Neuroforskaren och psykiatern Karl Deisseroth har sinne för spektakulära innovationer och när han omnämns i medier är det inte sällan som Nobelpristippad. På KI används i dag båda teknikerna som hans labb utvecklat – optogenetik och Clarity. Båda är betydelsefulla för forskare som undersöker komplexa neurala strukturer, men viktigare ändå är att KI knutit till sig Deisseroth som foreign adjunct professor, betonar prefekt Sandra Ceccatelli vid institutionen för neurovetenskap. – Det är ett privilegium att ha en så framstående forskare som besöker oss på regelbunden basis – som delar med sig av sin expertis, föreläser för doktorander och diskuterar med kollegor, säger hon. KI:s facilitet för Clarity stod klar för bara ett par månader sedan. I denna teknik prepareras (död) vävnad så att den blir genomskinlig. Det gör det möjligt att till exempel studera strukturer i hjärnan utan att skära sönder vävnaden. – Metoden består av två delar, säger Ole Kiehn, professor i neurovetenskap vid KI. Dels den kemiska processen att göra vävnaden genomskinlig, dels den digitala avbildningen, vilken kräver avancerade mikroskop, mycket tid och stor lagringskapacitet. Lovande teknik – som behöver utvecklas Clarity är en mycket lovande teknik, men ung och i behov av fortsatt utveckling, förklarar han. – Det blir fantastiskt snygga bilder, men vi måste komma längre än så. Inte minst krävs fortsatt mjukvaruutveckling på området. Clarity, som bara har ett par år på nacken, är inte den första forskningsteknik som Karl Deisseroths forskargrupp lanserat. I en artikel 2005 la de grunden för optogenetik – en forskningsmetod som sedan dess fått mycket stor spridning. På KI används den i dag av ett flertal grupper. Enkelt uttryckt innebär optogenetik att enskilda celler i hjärnan eller ryggmärgen förses med en on/off-funktion: de kan inaktiveras på ett ögonblick, och sedan aktiveras på nytt lika snabbt. – Metoden har gett oss helt nya möjligheter att ta reda på olika cellers funktion, säger Marie Carlén, forskare vid institutionen för neurovetenskap. Mest revolutionerande är tidsskalan – att vi slår av och på de här cellerna med en precision på tusendelar av en sekund. På ett fåtal år har optogenetiken lett till väldigt mycket ny kunskap om vilka nervceller som ger upphov till olika funktioner i hjärnan. Vi har börjat få förståelse för hur olika beteenden skapas och utförs, från lokomotion till beslutsfattande, och börjar också förstå grunden till företeelser som uppmärksamhet, minne, rädsla, hunger, sömn och drogberoende. Introducerades i Sverige 2007 Ole Kiehn och Marie Carlén hör till dem som använt optogenetik länge. Kiehn introducerade tekniken på KI och i Sverige 2007 – samma år som Carlén, då postdok, började använda den på MIT, Massachusetts Institute of Technology. Först ett par år senare fick tekniken sitt stora genomslag. – De fem första åren med optogenetik slet vi hårt i labbet för att lösa en rad problem, säger Karl Deisseroth. Först därefter, framåt 2009, blev det en spridd och viktig metod. Jag tycker att utvecklingen för Clarity i dag påminner om optogenetikens första år – fast kanske går det lite fortare. Det har redan kommit en del intressanta Clarity-artiklar – bland annat just från KI. Vad är det då som lockar honom till KI? – KI:s neurovetenskap har en stark tradition inom avbildning, fysiologi, genetik och anatomi, svarar Karl Deisseroth. Här finns folk som det är väldigt spännande att tala med. Dessutom känner jag starkt för Sverige, eftersom min morfar var svensk – Olof Lundberg, som emigrerade till New York i början av 1900-talet. Text: Anders Nilsson Foto: Gustav Mårtensson Artikeln är publicerad i KI Bladet 4/2015. Här finns Clarity-tekniken vid KI Den nya Clarity-faciliteten drivs av institutionen för neurovetenskap tillsammans med CLICK (Center for Live Imaging of Cells at Karolinska Institutet), men kan också användas av andra forskargrupper. Tekniken fungerar på de flesta organ i kroppen. 
 Open menu Share
0		0	Barn till mammor som har polycystiskt ovariesyndrom, PCOS, löper högre risk att utveckla autismspektrumtillstånd, enligt en ny epidemiologisk studie från Karolinska Institutet. Fynden, som publiceras i tidskriften Molecular Psychiatry, stödjer idén att exponering för könshormoner tidigt i livet kan spela en viktig roll för utveckling av autism hos både pojkar och flickor. Den nya studien är den första som visar en koppling mellan polycystiskt ovariesyndrom, PCOS, hos mammor och autismspektrumtillstånd, AST, hos barn. AST omfattar ett spektrum av utvecklingsneurologiska störningar som kännetecknas av nedsättningar i språklig förmåga och social interaktion, och stereotypa, repetitiva beteenden. De underliggande orsakerna är inte helt klarlagda, men mycket tyder på att exponering för vissa könshormoner tidigt i livet kan spela en roll för utveckling av AST. Dessa könshormoner, så kallade androgener, styr utvecklingen av könstypiska manliga egenskaper. Androgener påverkar också hjärnans och nervsystemets utveckling. Eftersom kvinnor med PCOS har förhöjda nivåer av androgener även under graviditet, hade forskarna en hypotes om att syndromet skulle kunna påverka risken för AST hos barnen. 5–15 procent av kvinnorna i fertil ålder har PCOS, vilket gör det till ett av de vanligaste endokrina syndromen. Forskarna använde sig av omfattande svenska vård- och befolkningsregister och studerade alla barn i åldrarna 4–17 som föddes i Sverige mellan 1984 och 2007. Forskarna använde anonymiserade data där alla personuppgifter tagits bort. De hittade runt 24 000 fall av AST och jämförde dem med 200 000 kontroller. – Vi fann att en PCOS-diagnos hos mamman ökade risken för AST hos barnet med 59 procent. Risken var ännu högre bland kvinnor med både PCOS och fetma, vilket är vanligt vid PCOS och hänger ihop med högre androgennivåer, säger studiens förstaförfattare Kyriaki Kosidou vid institutionen för folkhälsovetenskap. Ingen skillnad i risk mellan könen AST är ungefär fyra gånger så vanligt bland pojkar som hos flickor, men i den aktuella studien syntes ingen skillnad i risk mellan könen. I den här epidemiologiska studien undersöktes inte mekanismerna som kan förklara sambandet mellan mammornas PCOS och AST hos barnen. Förutom ökad exponering för androgena hormoner är det möjligt att genetiska faktorer som är gemensamma för de båda syndromen, eller andra ämnesomsättningsrelaterade problem som är vanliga vid PCOS, delvis kan förklara kopplingen. Det behövs ytterligare studier för att undersöka och upprepa fyndet. – Det är för tidigt att ge specifika rekommendationer till läkare när det gäller vården av kvinnor med PCOS, men en ökad medvetenhet om det här sambandet kanske kan underlätta tidig upptäckt av AST hos barn vars mödrar har diagnosticerats med PCOS, säger Renee Gardner, senior forskare bakom studien, institutionen för folkhälsovetenskap. Flera av forskarna är också knutna till Centrum för epidemiologi och samhällsmedicin (CES) vid Stockholms läns landsting. Forskningen har finansierats med stöd av Autism Speaks, stiftelsen Sunnerdahls Handikappfond, Vetenskapsrådet och ALF-medel enligt avtal mellan Stockholms läns landsting och Karolinska Institutet. Vårt pressmeddelande om studien Publikation Maternal polycystic ovary syndrome and the risk of autism spectrum disorders in the offspring: A population-based nationwide study in Sweden Kyriaki Kosidou, Christina Dalman, Linnea Widman, Stefan Arver, Brian K. Lee, Cecilia Magnusson, Renee M. Gardner Molecular Psychiatry, online 8 December 2015, doi: org/10.1038/MP.2015.183
 Open menu Share
0		0	
12/08/15--05:14: Fullsatt på Nobelföreläsningen
Årets Nobelpristagare i fysiologi eller medicin fick ett mycket varmt mottagande av publiken vid Nobelföreläsningen på Karolinska Institutet, den 7 december. Deras upptäckter har räddat miljoner människor från dödliga och invalidiserande parasitsjukdomar. Många ville se 2015 års Nobelpristagare i fysiologi eller medicin – Satoshi Ōmura, William Campbell och Youyou Tu – ­föreläsa på KI. De som ville ha en plats långt fram i kön väntade i flera timmar i strålande decembersol utanför Karolinska Institutets aula. Efter rektor Anders Hamstens välkomsthälsning fick den fullsatta aulan en introduktion till årets pristagare av professor Jan Andersson, ledamot i Nobelkommittén. Han konstaterade att en rad Nobelpris genom åren delats ut för viktiga upptäckter om infektionssjukdomar, men att årets pris är det första som belönar behandlingar av parasitsjukdomar. Satoshi Ōmura och William Campbell får priset för upptäckten av avermectin (senare modifierat till ivermectin) som används mot parasitmask. Youyou Tu belönas för sin upptäckt av malarialäkemedlet artemisinin. Ōmuras prov enda källan Först av föreläsarna var professor Satoshi Ōmura som berättade om sin forskning med att odla och karaktärisera tidigare okända bakteriestammar i jakt på arter med intressanta bioaktiva egenskaper. Upptäckter vid hans arbetsplats Kitasato Institute har lett till ett stort antal nya läkemedel. Viktigast av dem är utan tvivel avermectin/ivermectin, som utvecklades av Merck, ur bakterier som Ōmura levererat. – Trots decenniers letande i hela världen har bakterien aldrig upptäckts någon mer gång, sa Satoshi Ōmura. Vårt prov är den enda källan till all industriell produktion av avermectin. Behandling med avermectin/ivermectin har räddat många miljoner människor från att drabbas av flodblindhet och elefantiasis. Men Ōmura, född 1935, nöjer sig inte med det. – Jag vill fortsätta söka efter fler ämnen som kan leda till bättre hälsa och socioekonomi i samhällen över hela världen, och uppmuntra nya generationer forskare att göra detsamma, sa han. Bisarr men enkel princip Efter Ōmuras föreläsning tog professor William Campbell vid. Det var också så det gick till i deras forskningssamarbete, där Ōmura skickade ett stort antal bakteriestammar till Campbell på Merck i USA för vidare utvärdering. För den som lärt sig att vetenskap bygger på precision och noggrannhet kan den metod som användes vid Merck låta suspekt, konstaterade Campbell roat. – Principen för våra försök var bisarr men enkel: Man behandlar var och en av en lång rad infekterade möss med en okänd mängd av en okänd substans – som kanske egentligen inte finns. Sedan kollar man om behandlingen gett resultat. Jo, även så kan noggrann forskning se ut, betonade Campbell. I maj 1975 gav metoden utdelning: en mus blev helt frisk, vilket ledde till upptäckten av avermectin. Så småningom kom Campbell också till Japan och fick träffa sin kollega Satoshi Ōmura. Som bevis visade han publiken i Aula Medica en privat bild från 1990 på den då 55-årige Ōmura. – Ni ser, han har inte förändrats det minsta! kommenterade Campbell. Campbell föreläste med humor som lockade till många skratt, men också med stort allvar. Han berättade att ivermectin först utvecklades för veterinärmedicin, men att Merck snart förstod att det skulle kunna användas även för människor. Försök visade att både flodblindhet och elefantiasis kunde förhindras. Då sjukdomarna huvudsakligen finns i fattiga länder som inte skulle ha råd att köpa medicinen beslutade Merck att istället skänka läkemedlet till alla behövande. Ingick i hemligt militärt projekt Sista talare var professor Youyou Tu, översatt från mandarin till engelska på storbildsskärm,  som berättade om upptäckten av artemisinin i Kina i början av 1970-talet – en spännande historia som länge var okänd i västvärlden. Tu ingick i det hemliga militära forskningsprojektet ”523”, där hennes uppdrag var att med modern medicin försöka utveckla malarialäkemedel ur traditionell läkekonst. – Traditionell kinesisk medicin är utan tvivel en stor resurs, men vi behöver tänka till för att utforska och förbättra den, deklarerade Tu, som själv är skolad i både modern och traditionell medicin. Efter ett omfattande detektivarbete hade Tu samlat in 2000 traditionella recept, varav ett mycket stort antal utvärderades med moderna metoder. Det stora genombrottet kom i oktober 1971 när försök med malörtsextrakt visade sig mycket effektivt på möss. Sedan dröjde det mindre än ett år innan försök gjordes på människa. – För att snabbt komma till kliniska försök utan att äventyra patienternas säkerhet testade vi forskare först extraktet på oss själva, berättade Tu lugnt. Framgångarna ledde fram till upptäckten av ämnet artemisinin, som räddat miljoner människor från malaria. Sedan år 2000 har antalet döda i sjukdomen halverats. Youyou Tu varnade dock för den tilltagande resistensen mot medlet och inskärpte vikten av att all malariavård följer de globala rekommendationer som tagits fram för att motverka de resistenta parasiternas utbredning. I sitt tal hann Tu med att referera till ikoner i västerländsk kultur och vetenskap, som Shakespeare och Pasteur. Som avslutningsord valde hon den kinesiske poeten Wang Zhihuans (688–742 e Kr) kända dikt om storktornet. I engelsk översättning lyder den: The sun along the mountain bows, The Yellow River seawards flows. You will enjoy a grander sight, By climbing to a greater height. Text: Anders Nilsson Foto: Erik Cronberg 
 Open menu Share
0		0	
12/08/15--23:08: Bullerexponering av gravida ökar risk för hörselskada hos barn
En nyligen publicerad studie från Institutet för miljömedicin vid Karolinska Institutet visar att bullerexponering under graviditeten ger risk för hörselskada hos barnet. I miljöer med hög bullerexponering ökar risken för hörselskada med 80 procent. Resultaten ger ett starkt stöd för att kvinnor inte bör utsättas för höga ljudnivåer under graviditeten. Tidigare har det antagits att foster varit välskyddade för yttre ljud, men flera studier har visat att buller, särskilt lågfrekvent buller, fortleds till fostret. Sambandet mellan bullerexponering under graviditet och hörselskada har även stöd i djurexperimentella undersökningar. Det sammantagna kunskapsläget visar nu att kvinnor inte bör utsättas för höga ljudnivåer på sin arbetsplats under graviditeten. – Arbetsmiljöverkets rekommendation är att gravida inte skall exponeras över 80 dBA, men denna rekommendation följs tyvärr inte alltid idag. Vår studie visar att det är angeläget att denna rekommendation verkligen följs av arbetsgivarna. Även om kvinnorna använder hörselskydd vid höga bullernivåer så skyddar det inte barnets hörsel, säger Jenny Selander, forskare vid Institutet för miljömedicin. Studien, som publiceras i tidskriften Environmental Health Perspectives, omfattar över 1,4 miljoner barn födda i Sverige mellan 1986 och 2008. Uppgifter om moderns yrke, rökvanor, närvaro vid arbetet under graviditet med mera hämtades från det medicinska födelseregistret vid Socialstyrelsen och från nationella centrala register vid Statistiska centralbyrån och Försäkringskassan. Yrkesuppgifterna användes för att koda exponeringen för buller i arbetet under graviditeten i tre klasser: lågt buller (=85 dBA). Uppgifter om hörselpåverkan (hörselnedsättning av sensorineuralt slag eller genom direkt skada på hörselorganet och tinnitus) hämtades från patientregistret vid Socialstyrelsen, som är baserat på diagnoser satta vid specialistutredningar. Medelhög bullerexponering Omkring 290 000 mödrar hade under graviditeten arbetat i yrken med medelhög bullerexponering (75-84 dBA) och omkring 6000 mödrar i yrken med hög bullernivå (>85 dBA). Totalt förelåg hörselskador som var så uttalade att det föranledde utredning av specialistläkare hos cirka 1 procent av barnen. Bland de mödrar som under graviditeten arbetat heltid i miljöer där bullret översteg 85 dBA var risken för hörselskada hos barnen ökad med omkring 80 procent i jämförelse med de mödrar som arbetat i lågexponerade miljöer. Ökningen är statistiskt säkerställd och med hänsyn tagen till skillnader i mödrarnas rökvanor, ålder, kroppsvikt, utbildningsnivå, nationalitet, samt barnets födelseår, kön och ordning i syskonskaran. Bland högexponerade mödrar som arbetat deltid sågs en riskökning på 25 procent som inte var statistisk säkerställd. I den medelhögt exponerade gruppen förelåg ingen säkerställd ökning av antalet hörseldiagnoser, men det går inte att utesluta att en riskökning finns även där. Resultaten kommer att införlivas i de råd som ges till gravida och i den informationsverksamhet vi har till barnmorskorna vid mödravårdscentralerna. Studien har utförts i samarbete mellan Institutet för miljömedicin (IMM) vid Karolinska Institutet, Centrum för arbets- och miljömedicin (CAMM) vid Stockholms läns landsting, Arbets- och miljömedicin vid Lunds universitet och Karolinska Universitetssjukhuset och har genomförts med ekonomiskt stöd från Forskningsrådet för arbetsliv, hälsa och välfärd (FORTE). Projektledare har varit professor Per Gustavsson, Institutet för miljömedicin.  Vårt pressmeddelande om forskningen Publikation Maternal occupational exposure to noise during pregnancy and hearing dysfunction in children – a nationwide prospective cohort study in Sweden Jenny Selander, Maria Albin, Ulf Rosenhall, Lars Rylander, Marie Lewné, and Per Gustavsson Environmental Health Perspectives, online 8 December 2015 
 Open menu Share
0		0	
12/09/15--06:15: KI får VR-pengar till behandlingsforskning och rådsprofessurer
Karolinska Institutet får drygt 58 miljoner kronor när Vetenskapsrådet fördelar rambidrag inom klinisk behandlingsforskning för perioden 2015–2017. KI får också tre rådsprofessurer och bidrag till nätverk Kina-Sverige. När Vetenskapsrådet för andra gången delar ut medel för klinisk behandlingsforskning är Karolinska Institutet på andra plats efter Göteborgs universitet, som blir medelsförvaltare för nästan 89 miljoner kronor. Totalt delas nästan 183 miljoner kronor ut. Utlysningen gjordes i två steg. Av de 165 inkomna skissansökningarna gick 52 vidare och blev fullständiga ansökningar. Av dessa beviljades 10 ansökningar, varav fyra från Karolinska Institutet. De projekt som får forskningsmedel har bred nationell samverkan och rör behandlingsforskning av högsta relevans, skriver Vetenskapsrådet i ett pressmeddelande. I Vetenskapsrådets utlysning av bidrag inom rådsprofessorprogrammet för perioden 2016–2025 beviljades 10 av 126 ansökningar. Tre av forskarna som får anslag under tio år verkar vid Karolinska Institutet: Thomas Helleday, Nils-Göran Larsson och Juleen Zierath. Totalt får de 141 miljoner kronor. Karolinska Institutet får också hälften av medlen för nätverksbidrag Kina-Sverige för perioden 2016–2017, totalt drygt fem miljoner kronor. Läs mer på Vetenskapsrådets webbplats: Beslut om rambidrag inom klinisk behandlingsforskning. Beslut om bidrag inom rådsprofessorsprogrammet. Beslut om nätverksbidrag Kina-Sverige. 
 Open menu Share
0		0	
12/09/15--07:16: Fyra kliniska KI-forskare får Wallenbergmedel
Fyra kliniska forskare vid Karolinska Institutet har fått anslag från Marianne och Marcus Wallenbergs Stiftelse för att kunna kombinera forskning med klinisk tjänst. De fyra KI-forskarna som utsetts till Wallenberg Clinical Fellow 2015 är Liv Eidsmo, Magnus Bäck och Anca Irinel Catrina, samtliga docenter vid institutionen för medicin, Solna, samt Mattias Carlsten, docent vid institutionen för medicin, Huddinge. Anslagen är om 3,3– 4,5 miljoner kronor var och finansierar dels forskartjänst och dels direkta kostnader för forskningsarbetet. 
 Open menu Share
0		0	
12/10/15--06:15: Karolinska Institutets inspel till forskningspropositionen
Nästa år lägger regeringen fram en forskningsproposition för de kommande tio åren. Under hösten har lärosäten och andra aktörer haft möjlighet att lämna in sina synpunkter. I sitt remissvar till regeringen pekar Karolinska Institutet på en rad nödvändiga beslut och åtgärder. Karolinska Institutet anser att bemyndiganden bör ges i budgetprocessen och att ändringar bör göras i högskoleförordningen respektive inkomstskattelagen för att kunna: ge lärosätena ökade beslutsbefogenheter, bl.a. för att vid internationell samverkan kunna använda anslagsmedel utomlands förlänga tiden för meriteringsanställningen forskarassistent från fyra till sex år, för att skapa en grundbult i ett tydligare karriärsystem för unga forskare förbättra möjligheterna för rekryteringar av ledande, etablerade internationella forskare Karolinska Institutet anser att en betydande ökning av basanslagen är nödvändig under den närmaste tioårsperioden bl.a. för att: öka antalet meriteringsanställningar för unga forskare anställningar som lektor och professor i högre utsträckning än nu ska kunna finansieras via basanslaget möjliggöra införskaffande av ny nödvändig teknisk infrastruktur skapa förutsättningar för ökad internationalisering stärka utbildningens forskningsanknytning Karolinska Institutet anser att Vetenskapsrådets och Fortes anslag för projektbidrag ska höjas eftersom dessa är kvalitetsdrivande, har stor betydelse för forskningens förnyelse och för forskare i början av karriären. Karolinska Institutet anser att särskilda satsningar bör göras på svensk forskning inom miljögenomik och precisionsmedicin vid SciLifeLab, på svensk forskning inom toxikologiska vetenskaper vid Svenskt centrum för toxikologiska vetenskaper (Swetox), på etablering av en nationell stamcellsbiobank vid KI, och på translationsforskningscentra belägna vid tre av landets universitetssjukhus för implementering av forskningsresultat i hälso- och sjukvården. Karolinska Institutet anser att den särskilda satsningen på Strategiska forskningsområden (SFO:er) ska fortsätta med oförändrad total anslagsram. 
 Open menu Share
0		0	
12/14/15--21:06: Ökad citering av Bob Dylan i biomedicinsk forskning
Antalet vetenskapliga artiklar inom den biomedicinska forskningen som citerar Bob Dylans sångtexter har ökat exponentiellt sedan 1990. Det visar en ny kartläggning från Karolinska Institutet som publiceras i det lite lättsammare specialnummer som tidskriften BMJ alltid ger ut vid jul. För något år sedan kunde man läsa i personaltidningen KI Bladet om en grupp forskare vid Karolinska Institutet som under lång tid smugit in referenser till Bob Dylans texter i sina vetenskapliga artiklar. Nyheten spred sig till andra medier, även internationellt, och ledde till att Carl Gornitzki och Agne Larsson verksamma vid KI:s universitetsbibliotek tillsammans med professor Bengt Fadeel vid Institutet för miljömedicin bestämde sig för att undersöka om fenomenet är vanligt förekommande inom den biomedicinska forskningen mer generellt. En sökning på Bob Dylans samtliga sång- och skivtitlar genomfördes i maj i år. Utöver det gjordes ett urval av hans mest populära sånger, för att med hjälp av olika sök-knep hitta modifierade sångtitlar i den vetenskapliga litteraturen. Totalt kunde studieförfattarna klassificera 213 av 727 identifierade referenser som att de helt uppenbart citerade någon av Bob Dylans texter. En mer djupgående analys av de 213 referenserna visade bland annat att det första ”biomedicinska” Dylan-citatet dök upp 1970 i Journal of Practical Nursing, åtta år efter att artistens debutalbum gavs ut. Därefter följde några spridda citeringar under första halvan av 1970-talet, innan det blev i stort sett tyst. Populär igen Fram till 1990, då studieförfattarna noterar att Bob Dylan plötsligt blir populär igen i den biomedicinska litteraturen. Sedan dess har antalet artiklar med Dylan-referenser ökat exponentiellt. De två mest citerade sångerna är The Times They Are A-Changin’ (135 artiklar) och Blowin’ In The Wind (36 artiklar). Andra Dylan-sånger som är populära är All Along The Watchtower, Knockin' On Heaven's Door och Like A Rolling Stone Vissa tidskrifter verkar vara mer benägna att publicera Dylan-referenser än andra; till exempel har Nature publicerat hela 6 artiklar där musiklegenden citeras. Å andra sidan verkar Bob Dylans egen populäritet inte smitta av sig på intresset i forskarsamhället för studierna där han citeras, det vill säga musikreferenserna tycks inte ha någon positiv inverkan på den vetenskapliga citeringsgraden. Trots detta ”står det klart att Bob Dylans rika sångkatalog har varit en källa till inspiration för medicinska forskare”, konstaterar författarna bakom den aktuella kartläggningen. Forskarnas Dylan-favorit på YouTube   Publikation Freewheelin’ scientists: citing Bob Dylan in the biomedical literature Carl Gornitzki, Agne Larsson, Bengt Fadeel The BMJ, online 14 December 2015, doi: 10.1136/bmj.h6505 
 Open menu Share
0		0	
12/14/15--23:08: Ingen ökad risk för återfall i hodgkin efter graviditet
Graviditet ökar inte risken för återfall i cancerformen Hodgkins lymfom hos kvinnor som friskförklarats. Det visar en ny studie där forskare från Karolinska Institutet följt 449 kvinnor som haft sjukdomen. Resultaten publiceras i tidskriften Journal of Clinical Oncology. Hodgkins lymfom är en tumörsjukdom i lymfsystemet som drabbar cirka 160 personer i Sverige varje år. Till skillnad från andra typer av lymfom insjuknar en stor andel av patienterna redan i 20–30-årsåldern, alltså ofta innan de har hunnit bilda familj. Prognosen för Hodgkins lymfom är dock god och patienterna har numera stora chanser att bli botade genom behandling med cytostatika (cellgifter) eller en kombination av cytostatika och strålbehandling. I den nu publicerade studien ingick 449 kvinnor i åldrarna 18–40 år, som diagnosticerades med Hodgkins lymfom mellan 1992 och 2009 och som bedömts vara friska från sin cancer. Syftet var att se om kvinnor som friskförklarats från Hodgkins lymfom och sedan blev gravida hade en ökad risk för återfall i sjukdomen. Motiveringen för studien var en oro bland patienter och delvis även läkare och barnmorskor, eftersom frågeställningen aldrig tidigare undersökts vetenskapligt. – Man vet att ett dämpat immunförsvar eller olika inflammatoriska tillstånd ökar risken för att utveckla Hodgkins lymfom. Eftersom graviditet medför en påverkan på immunsystemet ville vi undersöka om det fanns ett statistiskt samband mellan graviditet och återfall av Hodgkins lymfom, säger Caroline Weibull, biostatistiker och doktorand vid institutionen för medicinsk epidemiologi och biostatistik vid Karolinska Institutet och en av forskarna bakom studien. Dröjde längre än fem år Av deltagarna i studien var det 144 som genomgick en fullgången graviditet under uppföljningstiden och av dessa var det i sin tur 47 som fick ett återfall av cancer. Men endast en kvinna fick ett återfall inom fem år efter genomgången graviditet – övriga återfall dröjde längre än fem år. Baserat på den nu publicerade studien saknas därför belägg för att graviditet hos kvinnor som haft Hodgkins lymfom ökar risken för att de ska få tillbaka sin cancer. – Risken för att få ett återfall är som högst under de första två, tre åren efter diagnos. Samtidigt kan behandling av den primära sjukdomen liksom ett eventuellt återfall ge upphov till ett förtidigt klimakterium och i värsta fall infertilitet. Det är många faktorer som en kvinna måste ta i beaktande inför en eventuell graviditet, men denna studie visar att risken för att graviditeten ska leda till återfall inte är något som kvinnan behöver oroa sig för, säger Ingrid Glimelius, cancerläkare på Akademiska sjukhuset i Uppsala och som forskare knuten både till institutionen för medicin, Solna vid Karolinska Institutet och institutionen för immunologi, genetik och patologi vid Uppsala universitet. Forskningen har finansierats med anslag från Cancerfonden, Karolinska Institutets strategiska forskningsområde inom epidemiologi (SfoEpi), Svenska Läkaresällskapet samt Svenska Sällskapet för Medicinsk Forskning. Vårt pressmeddelande om forskningen Publikation Pregnancy and the risk of relapse in patients diagnosed with Hodgkin lymphoma Weibull CE, Eloranta S, Ekström-Smedby K, Björkholm M, Kristinsson SY, Johansson ALV, Dickman P*, Glimelius I* Journal of Clinical Oncology, online 14 December 2015, doi:10.1200/JCO.2015.63.3446 
 Open menu Share
0		0	
12/15/15--01:10: Möjlig mekanism bakom symtom vid bipolär sjukdom upptäckt
Forskare vid Karolinska Institutet och Sahlgrenska akademin vid Göteborgs universitet har identifierat en genetisk variant som är kopplad till psykotiska symtom och kognitiva svårigheter hos personer med bipolär sjukdom. I studien, som publiceras i tidskriften Molecular Psychiatry, har forskarna hittat en möjlig mekanism för hur genvarianten påverkar nivåerna av specifika proteiner i ryggvätskan och ger kliniska symtom. – I studien identifierar vi en genetisk variant som är kopplad till specifika psykotiska symptom och till kognitiva svårigheter hos personer med bipolär sjukdom. Att det finns en koppling till kognitiva symptom är särskilt intressant, eftersom det idag inte finns några behandlingar som förbättrar problem med uppmärksamhet, minne och koncentrationsförmåga, vilka har stor betydelse för funktionsnivån och förmågan till återhämtning, säger Mikael Landén, forskare vid institutionen för medicinsk epidemiologi och biostatistik vid Karolinska Institutet och institutionen för neurovetenskap och fysiologi vid Sahlgrenska akademin. Bipolär sjukdom och schizofreni kan i hög grad förklaras av ärftliga faktorer. De senaste åren har forskare identifierat specifika genvarianter som ökar risken, men dessa riskvarianter kan bara till viss del förklara varför vissa blir sjuka och andra inte. I nuläget känner vi inte till hur dessa genetiska riskfaktorer påverkar hjärnans kemi och ger specifika symptom. Därför är det ännu inte möjligt att designa läkemedel som påverkar hjärnans kemi för att lindra symptomen hos personer som har en specifik genvariant. Att, som i den aktuella studien, på en molekylär nivå koppla ihop en genvariant, biokemiska förändringar och kliniska symtom vid en ärftlig psykiatrisk sjukdom är därför något nytt. S:t Göranprojektet I studien deltog personer med bipolär sjukdom som ingår i S:t Göranprojektet som genomförs i Stockholm och Göteborg. Förutom noggrann kartläggning av specifika symtom har personerna genomfört testning av kognitiv förmåga. Forskarna mätte nivåerna av olika proteiner i personernas blod och ryggvätska. Ryggvätskan, eller cerebrospinalvätskan, omger hjärnan och speglar därför hjärnans kemi väl. Forskarna gjorde en genome-wide association study, GWAS, och fann då att en genetisk variant av genen SNX7 var kopplad till nivåerna av ett särskilt protein, kynurensyra, i ryggvätska och till sjukdomssymtom. – Genom en rad kompletterande experiment identifierade vi en sannolik signaleringsväg, från förekomst av den genetiska riskvarianten till kliniska symptom i form av psykos och kognitiva svårigheter. Signaleringsvägen involverar huvudsakligen signalering via hjärnans immunceller och skiljer sig därmed från hur dagens läkemedel fungerar. Vår förhoppning är därför att de nya mekanismer vi pekar på ska bidra till utvecklingen av mer riktade läkemedel, där även existerande immunmodulerande läkemedel kan vara av intresse, säger Mikael Landén. Personerna i studien lider av bipolär sjukdom, men forskarna bakom studien tror att dessa mekanismer har betydelse även vid andra psykossjukdomar, exempelvis schizofreni. Forskningen har finansierats med anslag från bland annat Vetenskapsrådet, Stiftelsen för strategisk forskning och Hjärnfonden. Vårt pressmeddelande om den här studien Publikation A genome-wide association study of kynurenic acid in cerebrospinal fluid: implications for psychosis and cognitive impairment in bipolar disorder Carl M. Sellgren, Magdalena E. Kegel, Sarah E. Bergen, Carl Johan Ekman, Sara Olsson, Markus Larsson, Marquis P. Vawter, Lena Backlund, Patrick F. Sullivan, Pamela Sklar, Jordan W. Smoller, Patrik K.E. Magnusson, Christina M. Hultman, Lilian Walther-Jallow, Camilla I. Svensson, Paul Lichtenstein, Martin Schalling, Göran Engberg, Sophie Erhardt, Mikael Landén Molecular Psychiatry, online 15 December 2015, doi of 10.1038/MP.2015.186 
 Open menu Share
0		0	
12/15/15--23:08: Många genvarianter försvårar individualiserad behandling
Stort hopp har det senaste decennierna satts till utvecklingen av så kallad individualiserad läkemedelsbehandling, där bland annat gentester av patienter bestämmer val av preparat och lämplig dos för bästa möjliga effekt. Men det verkliga genombrottet för gentesterna har dröjt och nu visar forskare vid Karolinska Institutet i två vetenskapliga artiklar att de genvarianter som påverkar varje enskild människas läkemedelsrespons är så väldigt många fler än vad man tidigare trott – och att dagens analysverktyg därmed är för trubbiga. – För den enskilda patienten ger testerna inte tillräckligt med information, utan det finns ett behov av att hela den genetiska variabiliteten karaktäriseras för att man ska nå ända fram. De här heltäckande analyserna är fortfarande dyra och behöver utvecklas ytterligare, men i takt med att tekniken blir billigare och bättre och mängden genetiska data ökar bör det vara möjligt att genomföra, säger Magnus Ingelman-Sundberg, professor i molekylär toxikologi och forskningsledare vid institutionen för fysiologi och farmakologi, Karolinska Institutet. Den stora variationen mellan människor när det gäller effekter och bieffekter av läkemedel har varit ett problem sedan den vetenskapligt baserade medicinens barndom. Idag vet vi att det till stor del är genetiska variationer som gör att människor reagerar så olika på läkemedel och behandlingar. Både i EU och USA har stora belopp satsats på att påskynda biomedicinska upptäckter och ge läkare nya verktyg för individualiserad behandling. Många läkemedel har fått så kallade farmakogenomiska etiketter som informerar om huruvida genetiska tester behöver göras på patienten för att bestämma val och dos av preparat.  Dessa etiketter är baserade på de vanligaste genvarianterna med betydelse för läkemedelsmetabolism, läkemedelstransport eller läkemedlets interaktion med sitt målområde i kroppen. Gensekvensdatabaser I de nu två aktuella arbetena i tidskrifterna Pharmacogenetics and Genomics och Trends in Pharmacological Sciences har Magnus Ingelman-Sundberg och hans kollegor utgått från redan insamlat material i två stora gensekvensdatabaser (1000 Genomes Project och Exome Sequencing Project). De har där undersökt gener som reglerar olika läkemedelsomsättande så kallade CYP450-enzymer och funnit över 6000 mutationer, varav mer än hälften var okända sedan tidigare och över 90 procent sällsynta. Varje individ av europeisk härkomst har i genomsnitt 94,6 unika varianter av dessa genmutationer, varav 24,6 påverkar funktionen hos det enzym som genen kodar för. Detta innebär enligt forskarna att det totala antalet genvarianter som kan påverka en individs läkemedelsrespons sannolikt kan uppskattas till flera tusen, alltså betydligt fler än vad som tidigare förmodats. Forskarna konstaterar också att de gentester som idag utförs i samband med läkemedelsutveckling och individanpassad behandling bara hittar en bråkdel av de aktuella genvariationerna. – Dagens analyser återspeglar med andra ord inte den sanna interindividuella variabiliteten i farmakologiskt viktiga gener i den specifika patienten, inte heller för tumörspecifika mutationer som har stor betydelse för korrekt behandling. Det som behövs, förutom ytterligare billigare och effektivare sekvenseringsmetoder, är bland annat att man utvecklar programvaror som enklare kan analysera all genetisk information och ge prediktion för vilka av patientens mutationer som verkligen kommer att ge genomslag för behandlingsresultatet, säger Volker Lauschke, postdoctoral forskare vid institutionen för fysiologi och farmakologi och medförfattare till de båda artiklarna. Forskningen har genomförts i samarbete med universitetet i Kobe, Japan och finansierats med anslag från Vetenskapsrådet och EU:s sjunde ramprogram. Vårt pressmeddelande om forskningen Publikationer "Genetic variation in the human cytochrome P450 supergene family", Kohei Fujikura, Magnus Ingelman-Sundberg and Volker M. Lauschke, Pharmacogenetics and Genomics, 2015 Dec;25(12):584-94, e-pub ahead of print 3 September 2015, doi: 10.1097/FPC.0000000000000172.  "Precision medicine and rare genetic variants", Volker M. Lauschke and Magnus Ingelman-Sundberg, Trends in Pharmacological Sciences, online 15 December 2015, doi: http://dx.doi.org/10.1016/j.tips.2015.10.006. 
 Open menu Share
0		0	
12/16/15--22:07: ERC-granskade forskare får andra chans
Att få toppbetyg i den tuffa konkurrensen kring ERC Starting Grant är inte alltid tillräckligt för att få pengar. Nu får de som blev utan anslag i år en ny chans. När Europeiska forskningsrådet (ERC) varje år utlyser Starting Grant för forskare i början av sin karriär är konkurrensen om de eftertraktade anslagen mycket hård. Kvaliteten på forskarna som kommer vidare till intervju är omvittnat hög. Efter grundlig granskning av peer-review-paneler får de sökande A eller B i betyg. I år fick 18 svenska forskare toppbetyget A. Men pengarna räcker inte till alla och därför blev sju stycken forskare utan finansiering trots att de fått högsta betyg. Det är dessa sju, varav en KI-forskare, som har chansen nu. – Vi vill finansiera väldigt duktiga forskare långsiktigt. De här forskarna har redan satt ihop väldigt bra ansökningar och fått högsta betyg i ett europeiskt perspektiv, så det vore dumt att inte finansiera dem, säger Åsa Jansson, forskningssekreterare på Ragnar Söderbergs stiftelse. Svenska stiftelser bakom initiativet För första gången går nu fyra icke-statliga stiftelser ihop i ett gemensamt initiativ för att bidra till att svenska forskare kan behålla tempot och nivån på sin forskargrupp i väntan på ERC-medel. Tanken är att visa på möjligheterna för skickliga unga forskare och att uppmuntra fler att satsa på sina forskningsidéer. Idén är enkel. Ansökningarna kommer inte att gå genom ytterligare granskning, utan stiftelserna drar nytta av ERC:s noggranna och välrenommerade process. Vilka som får finansiering baseras på stadgarna för de respektive stiftelserna som ingår i samarbetet. De som beviljas medel får den summa som de sökt från ERC, upp till 1,5 miljoner euro. Villkoret är att forskarna fortsätter att söka pengar från ERC. De forskare som har fått högsta omdöme har goda chanser att få anslag i kommande utlysningar och bidragen från de svenska finansiärerna ska ses som ett steg på vägen mot ERC-finansiering. – Frågan är egentligen inte varför vi gör det här, utan snarare varför ingen har gjort det förut, säger Åsa Jansson, forskningssekreterare på Ragnar Söderbergs stiftelse. Bakom den nya utlysningen Swedish Foundations' Starting Grant står Familjen Erling-Perssons Stiftelse, Kempestiftelserna, Ragnar Söderbergs stiftelse och Stiftelsen Riksbankens Jubileumsfond. Text: Karin Söderlund Leifler 
 Open menu Share
0		0	
12/17/15--08:17: Barn i växelvis boende mår bättre än hos ensam förälder
Forskningsprojektet Elvis har sedan 2011 studerat välbefinnandet hos barn i växelvis boende. Resultaten av dessa och andra svenska studier sammanfattats nu i en forskningsöversikt från Centre for health equity studies, CHESS, som är ett forskningsinstitut med forskare från Stockholms Universitet och Karolinska Institutet. Emma Fransson är en av forskarna som är med i projektet. – Vi har studerat framförallt hur barn i växelvis boende mår jämfört med barn som bor med båda sina föräldraroch barn som enbart bor hos en förälder. Resultaten av våra och andra svenska studier visar att skolbarn i växelvis boende ofta rapporterar bättre psykisk hälsa och välbefinnande än jämnåriga som bor bara med en förälder. Bäst hälsa överlag har barnen som bor med båda föräldrar. Ingen av studierna visar att hälsan skulle vara sämre hos barnen som bor växelvis än hos de som enbart bor med en förälder, säger Emma Fransson.  En förklaring till att barn i växelvis boende mår bättre än de som enbart bor med en förälder är att barn med föräldrar med svåra problem, som psykisk sjukdom eller missbruk, oftare bara bor med en.Familjer med växelvis boende har också generellt bättre ekonomiska och materiella resurser än de där barnen bor med en förälder. En annan förklaring är att barnen i växelvis boende oftare möjliggör goda relationer till båda föräldrarna. – Att ha en bra relation till sina föräldrar har betydelse för barns hälsa, utveckling och skolprestationer. Växelvis boende ger goda förutsättningar för det, säger Emma Fransson. Läs mer i ett pressmeddelande från Stockholms universitet Mer om Elvisprojektet i sin helhet Publikation Barn i växelvis boende – en forskningsöversikt Emma Fransson, Malin Bergström & Anders Hjern CHESS, 17 december 2015 
 Open menu Share
0		0	
12/21/15--02:11: Barncancerfonden ökar sina höstanslag
Barncancerfonden ökar sina höstanslag med tolv miljoner jämfört med förra året. 85 forskare får sammanlagt 85 miljoner till 90 olika projekt inom barncancerområdet. 13 olika lärosäten från norr till söder, samt ett i Danmark, finns representerade, och i toppen finns Karolinska Institutet. – Det är våra fantastiska givare, både privatpersoner och företag som gör det möjligt för oss att finansiera så många forskningsprojekt, säger Kerstin Sollerbrant, forskningschef på Barncancerfonden i ett pressmeddelande. Stora satsningar görs på forskning om nya diagnosmetoder och behandlingar för leukemi, hjärntumörer och cancer i nervsystemet. Men Barncancerfonden finansierar även vårdforskning om hur barn som överlever cancer påverkas av sin behandling, så kallade seneffekter och hur till exempel föreställande lek kan öka barnens välbefinnande under sjukdomstiden. Läs mer i ett pressmeddelande från Barncancerfonden. Gå direkt till listan med beviljade forskningsanslag och tjänster. 
 Open menu Share
0		0	
12/21/15--05:14: Skillnader i hjärnan hos för tidigt födda som får autism
Barn som föds extremt mycket för tidigt har större risk att utveckla autism under barndomen. Redan under nyföddhetsperioden syns skillnader i hjärnan hos dem som senare får autism, enligt en ny studie av forskare vid Karolinska Institutet och Karolinska Universitetssjukhuset. Fynden, som publiceras i tidskriften Cerebral Cortex, pekar på att miljöfaktorer kan leda till autism. Extremt för tidigt födda barn överlever allt tidigare under graviditeten, tack vare de senaste decenniernas framsteg inom intensivvård. Men barn som föds mer än 13 veckor för tidigt löper stora risker för hjärnskador, autism, adhd och inlärningssvårigheter. De utsätts för många stressfaktorer under en period som är kritisk för hjärnans utveckling och det är möjligt att det spelar en nyckelroll för utveckling av autismspektrumtillstånd, AST. I den aktuella studien studerade forskarna drygt 100 barn som fötts extremt för tidigt, före graviditetsvecka 27. Med föräldrarnas tillstånd undersökte forskarna tillväxten hos barnens hjärnor under nyföddhetsperioden med magnetkameraundersökning. När barnen blivit sex år gamla screenades de för förekomst av autistiska drag. – Vi blev förvånade över den höga andelen, nästan 30 procent, av de extremt för tidigt födda som hade utvecklat symptom på autismspektrumtillstånd. Bland barn som fötts efter normal graviditetslängd är motsvarande andel en procent, säger Ulrika Ådén, forskare vid institutionen för kvinnors och barns hälsa vid Karolinska Institutet och nyföddhetsbarnläkare vid neonatalverksamheten vid Karolinska Universitetssjukhuset. I gruppen av barn som utvecklade autismspektrumtillstånd var det vanligare att barnen haft komplikationer under nyföddhetsperioden, exempelvis genomgått operativa ingrepp, än de för tidigt födda som inte utvecklade AST. Redan vid magnetkamerundersökningen från nyföddhetsperioden, långt innan barnen uppvisat tecken på autism, sågs skillnader mellan extremt för tidigt födda som senare utvecklade AST och de som utvecklades normalt. Skillnaderna var i form av minskad tillväxt i de delar av hjärnan som är av betydelse för social kontakt, inlevelseförmåga och språkinlärning, med andra ord funktioner som brister hos autistiska barn. Autism anses i allmänhet bero på genetiska faktorer, även om ingen specifik autismgen har identifierats. Den nya studien stödjer tidigare forskningsfynd som pekat på att födelsevikt och komplikationer kan öka risken. – Den här studien visar att miljöfaktorer också kan leda till autism. Hjärnan utvecklas bäst i livmodern och en alltför tidig miljöomställning till ett liv i atmosfären kan rubba organisationen av hjärnans nätverk. Genom nya behandlingsrutiner för att stimulera barnets utveckling och undvika stress kanske risken för autismspektrumtillstånd hos dessa barn kan minska, säger Ulrika Ådén. Forskningen har finansierats av anslag från bland annat Vetenskapsrådet, ALF-medel, Marianne och Marcus Wallenbergs Stiftelse och Europeiska unionens sjunde ramprogram. Publikation: "Poor Brain Growth in Extremely Preterm Neonates Long Before the Onset of Autism Spectrum Disorder Symptoms ", Nelly Padilla, Eva Eklöf, Gustaf E. Mårtensson, Sven Bölte, Hugo Lagercrantz and Ulrika Ådén, Cerebral Cortex, online 21 December 2015, doi: 10.1093/cercor/bhv300 
 Open menu Share
0		0	
12/21/15--08:17: Kraftfull kombination av två metoder avslöjar nervcellers identitet
I två olika studier som publiceras samtidigt i tidskriften Nature Biotechnology har forskare vid Karolinska Institutet i samarbete med österrikiska och amerikanska kollegor lyckats kombinera två metoder för att potentiellt analysera och kartlägga hjärnans alla celltyper på enkelcellsnivå. Den nya kombinationsmetoden Patch-seq gör det möjligt att identifiera nya och tidigare okända celltyper i hjärnan – och även få en uppfattning om deras funktion kopplat till specifika beteenden. Bakom den första studien står Rickard Sandberg, professor vid institutionen för cell- och molekylärbiologi, Karolinska Institutet, samt knuten till Ludwiginstitutet i samarbete med Andreas Tolias på Baylor College of Medicine, USA. Den andra studien är ett samarbete mellan Sten Linnarsson, professor vid institutionen för medicinsk biokemi och biofysik, Karolinska Institutet, och Tibor Harkany, professor vid samma institution samt även vid MedUni Vienna, Österrike. Tidigare arbeten där den nyaste av de båda teknikerna presenterats har bland annat publicerats i tidskrifterna Science och Nature Methods. I de båda nya studierna i Nature Biotechnology har forskarna för första gången lyckats kombineras två metoder på ett nytt sätt. Den första metoden är elektrofysiologi, en klassisk teknik som länge varit standardsättet för att typbestämma nervceller i hjärnan. En mycket tunn pipett sticks in i cellen och genom den kan forskarna mäta de elektriska egenskaperna i en enskild nervcell. Den andra metoden är enkelcells-RNA-sekvensering, som låter forskarna mäta vilka gener som är aktiva i en specifik cell och på så sätt avgöra cellens molekylära identitet. I studierna gör forskarna den elektrofysiologiska mätningen på en enskild cell först och därefter suger de ut hela cellens innehåll genom pipetten. I cellinnehållet analyserar de sedan vilka gener som är aktiva i just den cellen. Förstå hur hjärnan fungerar – Kombinationsmetoden kan få stor betydelse för forskningen kring att förstå hur hjärnan fungerar. Metoden gör det möjligt att både få reda på vilka celler som pratar med varandra i nätverken i hjärnan, genom elektrofysiologiska mätningar, och också vilka celltyper som ingår i nätverken, säger Sten Linnarsson. Ett annat möjligt användningsområde är studier av sjukdomar i hjärnan där man har information om vilka gener som är inblandade. Kombinationen av teknikerna gör det möjligt att koppla ihop genetiska och elektrofysiologiska egenskaper hos enskilda celler, för att bättre förstå de typer av celler som är inblandade i olika sjukdomar. De både studierna är gjorda oberoende av varandra. Forskningen har finansierats med anslag från bland andra Vetenskapsrådet, Stiftelsen för strategisk forskning, Europeiska vetenskapsrådet ERC, EU:s sjunde ramprogram och Hjärnfonden. Läs ett pressmeddelande från MedUni Vienna (engelska) Läs ett pressmeddelande från Baylor College of Medicine (engelska) Publikationer “Morphological, electrophysiological and transcriptomic profiling of single neurons using Patch-seq”, Cathryn R. Cadwell , Athanasia Palasantza, Xiaolong Jiang, Philipp Berens1, Qiaolin Deng, Marlene Yilmaz, Jacob Reimer, Shan Shen, Matthias Bethge, Kimberley F. Tolias, Rickard Sandberg, and Andreas S. Tolias, Nature Biotechnology, online 21 December 2015, doi: 10.1038/nbt.3445. “Integration of electrophysiological recordings with single-cell RNA-seq data identifies neuronal subtypes”, Janos Fuzik, Amit Zeisel, Zoltán Máté, Daniela Calvigioni, Yuchio Yanagawa, Gábor Szabó, Sten Linnarsson, and Tibor Harkany, Nature Biotechnology, online 21 December 2015, doi:  10.1038/nbt.3443. 
 Open menu Share
0		0	
12/22/15--01:10: Tre KI-professorer i VR:s ämnesråd för medicin och hälsa
I december utsågs de forskarvalda ledamöterna till Vetenskapsrådets styrelse och ämnesråd för perioden 2016–2018. Till ämnesrådet för medicin och hälsa utsågs tre forskare vid Karolinska Institutet. Ledamöter ämnesrådet för medicin och hälsa, omval: professor Birgitta Henriques Normark KI, nyval: professor Katarina Le Blanc och professor Mats Wahlgren, KI. Läs mer på Vetenskapsrådets webbplats. 
 Open menu Share
0		0	
12/22/15--02:11: Thomas Perlmann ny ordförande i Nobelkommittén
Thomas Perlmann, professor vid Karolinska Institutet, blir ny ordförande i Nobelkommittén för fysiologi eller medicin för 2016. Han efterträder professor Juleen Zierath som avgår efter som ordförande efter tre år. Thomas Perlmann är professor i molekylär utvecklingsbiologi vid Karolinska Institutet sedan 2001 och arbetar vid institutionen för cell- och molekylärbiologi. Hans forskningsområde rör nervsystemets utveckling och regenerativ medicin. Thomas Perlmann disputerade vid Karolinska Institutet 1991 och gjorde därefter en postdoc vid Salk Institute i San Diego. Thomas Perlmann är även chef för Ludwiginstitutet för cancerforskning vid Karolinska Institutet. Vice ordförande i Nobelkommittén blir professor i klinisk genetik Anna Wedell. Övriga ordinarie ledamöter är Patrik Ernfors (vävnadsbiologi), Ole Kiehn, (neurovetenskap), och Juleen Zierath (fysiologi). Varje år adjungeras dessutom tio ledamöter till Nobelkommittén för att tillföra expertis inom en rad olika forskningsområden. Professor Urban Lendahl tjänstgör som Nobelkommitténs och Nobelförsamlingens sekreterare och som föreståndare för det Medicinska Nobelinstitutet. Det är Nobelförsamlingen vid Karolinska Institutet som utser nya ledamöter i Nobelkommittén för fysiologi eller medicin. För mer information: www.nobelprizemedicine.org 
 Open menu Share
0		0	
12/22/15--04:13: KI-forskare får medel från AFA Försäkring
AFA Försäkring har beviljat 19 miljoner kronor i anslag till elva nya forsknings– och utvecklingsprojekt varav fyra är projekt vid Karolinska Institutet. Gemensamt för projekten som beviljats anslag är att de ska minska arbetsskador och långvarig sjukfrånvaro. Ellenor Mittendorfer-Rutz vid institutionen för klinisk neurovetenskap, sektionen för försäkringsmedicin, får 3,9 miljoner kronor för att undersöka om depression och ångest hos människor med ryggsmärta påverkar vad som senare händer med arbetsförmågan, speciellt efter en ryggoperation. Anna Dahlgren vid institutionen för klinisk neurovetenskap får 4,2 miljoner kronor för att erbjuda nyutexaminerade sjuksköterskor utbildning och information om sömn och oregelbundna arbetstider, strategier för att hantera av sömn baserat på KBT och effekterna på sömn utifrån olika arbetstidsscheman. Resultaten ska de mäta genom deltagarnas egna skattningar och med sömnklocka, stresshormon och kognitiva tester. Kerem Yazar vid Institutet för miljömedicin får 744 000 kronor för att undersöka om produkter som man sköljer av, som tvål och schampo, kan innebära en större risk för kontaktallergi och arbetsrelaterad hudsjukdom än man tidigare trott. Exempel på utsatta yrkesgrupper finns inom vård och omsorg, livsmedelsindustri och restaurang, lokalvårdare och frisörer. Forskarna genomför en studie med användartest och resultatet förväntas bidra till säkrare riskbedömning och bättre rutiner på arbetsplatserna. Mikael Forsman vid Institutet för miljömedicin får 3,6 miljoner kronor för att kartlägga arbetsbelastningen och sambandet med hälsa i hemtjänsten, och identifiera hälsriskfaktorer. Forskarna genomför studien genom enkät, hälsoundersökningar, belastning-mätningar och intervjuer. Syftet är att tillsammans med branschen och berörda myndigheter utveckla riktlinjer för hur man kan organisera hemtjänsten på ett långsiktigt hållbart sätt. Läs mer på AFA Försäkrings webbplats.  
 Open menu Share
0		0	
12/23/15--02:11: KI medverkar i ett EU-samarbete mot äggstockscancer
Effektivare behandling av de svåraste formerna av äggstockscancer. Det är målet med det EU-finansierade forskningsprojekt HERCULES där äggstockstumörer ska analyseras på en aldrig tidigare studerad detaljnivå.  Dödligheten i äggstockscancer är hög. I Europa dör fler än 40 000 kvinnor av äggstockscancer varje år.  – Prognosen för kvinnor med höggradig serös äggstockscancer, den vanligaste typen av äggstockscancer, har inte förbättrats under de senaste tjugo åren. Det är helt nödvändigt med nya innovativa lösningar för att förstå och behandla denna typ av cancer, säger Jussi Taipale, professor i medicinsk systembiologi och ansvarig för den svenska forskningen i HERCULES-projektet.   Nyligen fick HERCULES-projektet 6 miljoner euro av EU:s "Horizon 2020 Research and Innovation program". Just nu förbereder sig forskare i Finland, Italien, Frankrike och Sverige för projektstarten den 1 januari 2016. Under fem år ska HERCULES fokusera på de vanligaste och mest svårbehandlade typen av äggstockscancer; höggradig serös äggstockscancer. Målet är att kartlägga vilka celltyper tumörerna består av, hur dessa svarar på behandling, och vad som gör dem behandlingsresistenta. Jussi Taipale och hans forskargrupp vid institutionen för biovetenskaper och näringslära, kommer att vara involverade i karaktäriseringen av äggstockscancerns olika celltyper. De ska bland annat kartlägga deras genetiska information och vilka gener som är aktiva. Varje gen har en regulatorisk region som innehåller de instruktioner som styr var och när genen ska användas. Genom att studera dessa regioner hoppas forskarna bland annat kunna ta reda på vilka mekanismer som ligger bakom läkemedelsresistens. Pressmeddelande om HERCULES-projektet. Text: Jenny Ryltenius 
 Open menu Share
0		0	Karolinska Institutet ökar sin antagning till vårterminen 2016 jämfört med vårterminen 2015 visar statistik från Universitets- och högskolerådet (UHR), från 1 784 till 2 031 antagna vid urval 2. Till våren är det rekordlåga antagningspoäng till läkarprogrammen – förutom till Karolinska Institutet. Antagningspoängen för att komma in på läkarprogrammet med gymnasiebetyg utan komplettering var 22,25 för Karolinska Institutet. Vid Örebro universitet gällde 21,20. Läs mer i en artikel i Läkartidningen. Läs mer på UHR:s webbplats. 
 Open menu Share
0		0	
12/30/15--01:10: Stöd för att stamceller kan reparera döende synceller
Forskare vid S:t Eriks Ögonsjukhus och Karolinska Institutet har för första gången framgångsrikt transplantaterat mänskliga näthinneceller, framställda från stamceller, till ett människolikt öga. Forskarna har utvecklat en unik metod för att framställa mogna näthinneceller från embryonala stamceller. När cellerna därefter transplanterats till en människolik djurmodell skyddade de mot makuladegeneration. Studien publiceras i Stem Cell Reports. Som den vanligaste orsaken till förlust av den centrala synskärpan och lässynen hos äldre människor i västvärlden är åldersrelaterad makuladegeneration en folksjukdom. Ögonsjukdomen beror på att stödjecellerna bakom näthinnan, de så kallade retinala pigmentepitelcellerna, sakta dör, något som i sin tur innebär att de celler i näthinnan som man ser med, tapparna och stavarna, också dör. Sjukdomen har två former, en våt och en torr form. Den våta formen går numera att bromsa med läkemedel, men 90 procent av patienterna har den torra formen som än så länge saknar verkningsfull behandling.  - Våra resultat visar att det finns stöd för att behandlingen med stamceller även kan fungera på patienter med den torra men hittills inte behandlingsbara formen av makuladegeneration, säger ögonläkaren Anders Kvanta som lett försöken tillsammans med stamcellsforskarna Fredrik Lanner och Outi Hovatta. Läs mer om forskningen i en artikel i Medicinsk Vetenskap Publikation: "Xeno-Free and Defined Human Embryonic Stem Cell-Derived Retinal Pigment Epithelial Cells Functionally Integrate in a Large-Eyed Preclinical Model", Alvaro Plaza Reyes, Sandra Petrus-Reurer, Liselotte Antonsson, Sonya Stenfelt, Hammurabi Bartuma, Sarita Panula, Theresa Mader, Iyadh Douagi, Helder André, Outi Hovatta, Fredrik Lanner, Anders Kvanta. Stem Cell Reports, online 24 december 2015. 
 Open menu Share
0		0	
01/05/16--10:19: Barn till kvinnor som mördats löper ökad risk för psykisk ohälsa
Forskning från Karolinska Institutet visar att barn som före 18 års ålder upplevt förlusten av sin mor genom dödligt våld löper större risk än andra barn att drabbas av psykisk störning, missbruk och kriminalitet. I studien som publiceras i Journal of Clinical Psychiatry har forskarna studerat barn i familjer där deras mamma dödats av sin partner. I studien ingick 261 förövare och 494 barn. Forskarna fann att psykisk störning och tidigare våldsbrott var vanligare bland dessa förövare än bland övriga befolkningen. Bland barnen var det vanligare med senare psykisk sjukdom, missbruk, kriminalitet och självskador. När en kvinna dödas i Sverige, är gärningsmannen oftast en manlig partner, tidigare eller nuvarande. Om barn berövas sin moder på detta sätt kan det påverka deras psykiska hälsa. I den aktuella studien identifierade forskarna alla män som dödat en kvinna med vilken de hade barn från 1973 fram till 2009. De använde nationella svenska register och samlade uppgifter om gärningsmannens tidigare psykiatriska sjuklighet, självmordsförsök och tidigare brottslighet. Gärningsmän jämfördes med slumpvis valda kontroller från befolkningen. De barn som berövats sin moder följdes under flera år och jämfördes med andra barn i befolkningen. Forskarna bakom studien drar slutsatsen att riskfaktorer för dödligt partnervåld bland annat består av psykisk störning och tidigare våldsbrott. De barn som är över 18 när deras mor mördas, har ökad risk för att begå våldsbrott och ökad risk för tidig död, inklusive död genom självmord. Även självskador och våldsbrott är vanligare bland dessa barn. – Barn som upplevt förlusten av sin mor innan 18 års ålder har sämre prognos än andra barn i form av psykisk störning inklusive missbruk, säger Henrik Landström Lysell, doktorand vid institutionen för klinisk neurovetenskap, Karolinska institutet. Oavsett ålder bör barnens psykosociala behov prioriteras av hälso-och sjukvården och social myndigheter.   Studien har finansierats av Brottsoffermyndigheten och Kriminalvården i Sverige. Publikation Killing the Mother of One’s Child: Psychiatric Risk Factors Among Male Perpetrators and Offspring Henrik Lysell, Marie Dahlin, Niklas Långström, Paul Lichtenstein, and Bo Runeson Journal of Clinical Psychiatry 5 January 2016, doi:10.4088/JCP.15m09564  
 Open menu Share
0		0	
01/08/16--00:09: Kommentar till medieuppgifter i Vanity Fair
I en artikel i tidskriften Vanity Fair publicerades den 5 januari uppgifter om att en forskare och tidigare gästprofessor vid Karolinska Institutet ska ha lämnat felaktiga uppgifter i sitt CV. Med anledning av detta har Karolinska Institutet påbörjat en utredning för att granska riktigheten i de uppgifter som forskaren lämnat till KI i samband med sin anställning 2010. KI kommer bland annat att kontakta de lärosäten där forskaren tidigare verkat. Utredningen kommer att bedrivas skyndsamt, men när kan vara färdig går inte att säga i nuläget. 
 Open menu Share
0		0	
01/11/16--00:09: Mångmiljonsatsning på forskning om stroke
Carl Bennet AB satsar fem miljoner kronor till Karolinska Institutet för klinisk forskning kring förmaksflimmer i syfte att förebygga stroke. Förmaksflimmer är den vanligaste hjärtrytmrubbningen i den vuxna befolkningen. Särskilt i hög ålder innebär det en kraftigt ökad risk att drabbas av stroke och minst 6 000 personer drabbas årligen. Det är känt att förebyggande behandling med blodförtunnande läkemedel reducerar risken för stroke med cirka 70 procent, men många av de personer som drabbas har inte erbjudits blodförtunnande behandling. — Cirka en tredjedel av förmaksflimren beror på så kallat tyst förmaksflimmer där patienten inte har några symptom. Då är risken stor att de patienterna aldrig kommer under behandling, säger Mårten Rosenqvist, professor på Karolinska Institutet och överläkare på hjärtkliniken vid Danderyds sjukhus. Syftet med den nu aktuella studien är att med olika metoder, och på ett kostnadseffektivt sätt, hitta obehandlade patienter med flimmer, starta blodförtunnande behandling och därmed kunna reducera antalet insjuknanden i stroke, som förutom stort mänskligt lidande också belastar samhället med stora kostnader. Det övergripande målet är att få bättre underlag för ställningstagande till nationella screeningprogram i syfte att minska förekomsten av stroke. Hittills har Mårten Rosenqvist och hans forskargrupp screenat 8 000 personer i 70-75-årsåldern med obehandlat eller okänt flimmer och de har då funnit att fem procent kan bli föremål för behandling. Framtida studier kommer att svara på frågan om screening för förmaksflimmer och insättning av blodförtunnade behandling kan minska förekomsten av stroke samt vilka andra riskgrupper som bör screenas. — Det är väldigt viktigt att det satsas på patientnära forskning som inom en nära framtid kan nå resultat som kan vara till mycket stora nytta för såväl patienterna som för samhället. Säger Karolinska Institutets rektor Anders Hamsten. Därför är det utomordentligt glädjande att en företagare som Carl Bennet, som är verksam inom det medicintekniska området, riktar sitt stöd till just sådan klinisk forskning. — Det är glädjande för mig att kunna vara med och stödja forskning inom detta viktiga område vid Karolinska Institutet, säger Carl Bennet. Om Carl Bennet Genom sitt bolag Carl Bennet AB är Carl Bennet huvudägare i de börsnoterade bolagen Getinge AB som arbetar med medicinteknik, Lifco AB som verkar inom industri och handel och Elanders AB som arbetar inom global grafisk industri. Carl Bennet AB stödjer också forskning vid svenska universitet och högskolor. 
 Open menu Share
0		0	
01/11/16--12:21: Thomas Helleday får utmärkelsen Årets cancerforskare
Thomas Helleday, professor i kemisk biologi vid Karolinska Institutet, har tilldelats utmärkelsen ”Årets cancerforskare” av Cancerfonden. Priset delades ut under den direktsända tv-galan Nej till cancer i TV4 under måndagskvällen. Thomas Helleday är forskningsledare och professor i kemisk biologi vid institutionen för medicinsk biokemi och biofysik vid Karolinska Institutet och även knuten till SciLifeLab i Stockholm.  – Cancerfonden har stöttat min forskning under mer än 15 år, och den långsiktiga satsningen har gjort att vi vågat ta större risker och göra nya saker. Det är helt avgörande för att kunna få fram nya behandlingar mot cancer, säger Thomas Helleday i ett pressmeddelande. Cancerfonden instiftade utmärkelsen ”Årets cancerforskare” för att lyfta fram cancerforskarnas kamp mot cancer i labbet, vid datorn eller i sjukvården. Utmärkelsen kommer att delas ut årligen och mottagaren utses av Cancerfondens forskningsnämnd.  Forskningsnämndens motivering: "Thomas Helleday är en cancerforskare av internationell toppklass. Hans studier syftar till att ta fram ny medicinsk behandling mot cancer, och omfattar hela vägen från grundforskning till patientstudier. Thomas Helledays forskargrupp har identifierat nya tänkbara läkemedel som bygger på idén att cancerceller har särskilda behov när det gäller reparation av DNA, arvsmassan. Sådana mediciner skulle kunna skilja mellan cancerceller och friska celler på ett bättre sätt än cytostatika som används idag. Helledays nyskapande forskningsprogram, gedigna meritering och imponerande vetenskapliga publikationer har av Cancerfondens forskningsnämnd belönats med Cancerfondens genom tiderna största forskningsbidrag." Läs mer om utmärkelsen Årets cancerforskare här. I den direktsända insamlingsgalan Nej till cancer på Cirkus i Stockholm deltog flera KI-forskare, bland annat Jonas Frisén, professor i stamcellsforskning och själv cancerpatient. För två år sedan fick han diagnosen akut myeloisk leukemi. Medverkade gjorde även KI-forskarna Anna Martling, professor i kirurgi med inriktning mot kolorektal cancer vid institutionen för molekylär medicin och kirurgi, och Henrik Grönberg, professor i cancerepidemiologi, vid institutionen för medicinsk epidemiologi och biostatistik.   KI Nyheter 2015-11-04: 163 miljoner kronor till KI från Cancerfonden Läs mer om KI:s cancerforskning 
 Open menu Share
0		0	
01/13/16--06:15: Miia Kivipelto får Alzheimerfondens stora forskningspris
Professor Miia Kivipelto vid institutionen för neurobiologi, vårdvetenskap och samhälle (NVS) vid Karolinska Institutet, tilldelas Alzheimerfondens stora forskningspris. Prissumman är 2,5 miljoner kronor. Miia Kivipelto, verksam vid sektionen för neurogeriatrik samt vid Aging Research Center, får priset för sina banbrytande insatser om riskfaktorer och preventiva åtgärder mot demens. Läs en längre nyhetstext på NVS webbsida på ki.se. 
 Open menu Share
0		0	
01/13/16--10:19: Ny roll för motoriska nervceller upptäckt
En ny studie som presenteras i tidskriften Nature kan förändra synen på de motoriska nervernas roll. Motoriska nervceller, så kallade motoneuron, som sträcker sig från ryggmärgen ut till muskler och andra organ, har fram tills nu ansetts vara passiva mottagare av signaler från nervcellskretsar i nervsystemet. Nu demonstrerar forskare från Karolinska Institutet en ny, direkt signaleringsväg genom vilken motoneuron påverkar lokomotoriska nervcellskretsar som ansvarar för rytmiska rörelser. Förmågan att röra sig är livsviktig för alla djur och bygger på ett noga avvägt samspel mellan musklerna och hjärnan. Typiskt för nervceller är att de kan ta emot, och själva utlösa elektriska impulser, som sedan leds vidare till andra nervceller. De nervceller som kontaktar muskler kallas motoneuron. Under mer än hundra år har motoneuron setts som passiva mottagare av de detaljerade motorprogram som skapats och finslipats av nätverk av nervceller i ryggmärgen. Enligt detta synsätt för motoneuron vidare signalerna i en enda riktning, till musklerna, utan att förändra signalerna. – Vi har nu avslöjat en oförutsedd roll för motoneuron i bearbetningen av det slutliga motorikprogrammet. Våra oväntade fynd visar att motoneuron kan styra lokomotoriska nätverk genom bakåtriktade signaler via speciella förbindelser, så kallade elektriska synapser. Därmed påverkar motoneuron direkt utsöndringen av signalmolekyler och aktiveringen av excitatoriska interneuron i det motoriska nätverket, säger Abdel El Manira vid institutionen för neurovetenskap vid Karolinska Institutet, som har lett studien. Lätta att manipulera genetiskt Studien är gjord i zebrafiskar, som är vanliga inom neurobiologisk forskning bland annat för att de är genomskinliga och relativt lätta att manipulera genetiskt. Genom att kombinera flera olika metoder har forskarna bakom studien visat att det finns en direkt förbindelse, via så kallade elektriska synapser eller gap junctions, mellan motoneuron och de excitatoriska interneuron som alstrar rytmiska simrörelser i fiskarna. Elektriska synapser sammankopplar direkt två celler och genom dessa kan exempelvis joner överföras och leda vidare elektriska nervimpulser. Med hjälp av optogenetik har forskarna hämmat aktiviteten i ett antal motoneuron och på så sätt visat att de har starkt inflytande på de lokomotoriska nätverkens funktion. – Den här studien representerar ett paradigmskifte som kommer att leda till att synen på motoneuron omvärderas. Motoneuron kan inte längre anses vara bara passiva mottagare av signaler, utan de är en väsentlig komponent i de nervcellskretsar som alstrar motoriskt beteende, säger Abdel El Manira. Studien har gjorts av Jianren Song, Konstantinos Ampatzis och Rebecka Björnfors tillsammans med Abdel El Manira och finansierats med stöd från Vetenskapsrådet, Karolinska Institutet och Hjärnfonden. Vårt pressmeddelande om studien Mer om Abdel El Maniras forskning Publikation Motoneurons control locomotor circuit function retrogradely via gap junctions Jianren Song, Konstantinos Ampatzis, E. Rebecka Björnfors, and Abdeljabbar El Manira Nature, online 13 January 2016, doi: 10.1038/nature16497 
 Open menu Share
0		0	
01/13/16--23:08: Myggnät säkert vid operation mot ljumskbråck
Steriliserade myggnät kan ersätta kostsamma medicinska bråcknät vid operation mot ljumskbråck utan ökad risk för patienterna. Myggnäten är därmed ett bra alternativ för de närmare 200 miljoner människor i låginkomstländer som lider av obehandlat ljumskbråck. Det visar resultaten av ett svensk-ugandiskt forskningsprojekt som presenteras i den ansedda tidskriften New England Journal of Medicine. Ett ljumskbråck är en defekt eller ett hål i bukväggen i ljumsken, där bukfett, tarmar och ibland även andra bukorgan kan pressas ut och hamna som i en säck utanför bukhålan. Ljumskbråck är en vanlig kirurgisk åkomma i både hög- och låginkomstländer. Den enda effektiva behandlingen är kirurgisk. Utan operation kan ljumskbråck orsaka mycket lidande, framförallt i form av smärta. Livsfarliga komplikationer kan tillstöta och cirka 40 000 människor dör årligen av dessa. Operation för ljumskbråck är också världens vanligaste operation, med cirka 20 miljoner genomförda ingrepp om året. Men närmare 200 miljoner människor med ljumskbråck opereras inte – och de allra flesta av dessa lever i fattigare delar av världen. De som trots allt får en operation opereras med sämre tekniker än i höginkomstländer. En bidragande orsak till att alltför få människor i låginkomstländer får chans till fungerande behandling är att de vetenskapligt utvärderade bråcknät som finns på marknaden är mycket dyra. – De kommersiella bråcknäten kostar 100 dollar eller mer, vilket är för dyrt för sjukvårdssystemen och de människor som lever i fattiga länder. Istället har man använt myggnät på flera håll, men om dessa är effektiva och säkra har fram till nu inte utvärderats i tillräcklig utsträckning för att kunna rekommenderas, säger Jenny Löfgren, läkare och forskare vid institutionen för kirurgisk och perioperativ vetenskap vid Umeå universitet. Tillsammans med kollegor vid bland annat Karolinska Institutet och Makerere University i Uganda har hon därför genomfört en större randomiserad klinisk prövning, där ett myggnät har jämförts med ett vanligt kommersiellt bråcknät vid ljumskbråcksoperation. I studien som nu alltså publiceras i New England Journal of Medicine ingick drygt 300 vuxna män från landsbygden i östra Uganda som slumpvis valdes ut för operation med den ena eller andra typen av nät. Operationerna genomfördes av fyra erfarna kirurger vid Kamuli Mission Hospital. Patienterna följdes sedan under ett år avseende patientnöjdhet, eventuella komplikationer efter operationen eller nya ljumskbråck. Ingen skillnad sågs Resultaten visar att de komplikationer som uppkom efter operationerna vanligen var av lindrig art och ingen skillnad sågs mellan grupperna. Även patientnöjdheten låg på samma nivå i de olika grupperna. Bara en enda patient i myggnätsgruppen drabbades av återfall. Sammantaget visar utvärderingen enligt forskarna att steriliserade myggnät mycket väl kan användas vid bråckkirurgi utan kompromisser när det gäller patientsäkerhet och effektivitet i behandlingen. – Dessa resultat har mycket stor potentiell nytta för de många miljoner människor som inte har tillgång till god kirurgisk vård för sina ljumskbråck. Nästa steg blir att motivera ökad resursfördelning för att behandla fler bråckpatienter och att planera för hur myggnät ska kunna användas vid bråckkirurgi mer storskaligt, säger Andreas Wladis, kirurg och docent vid institutionen för klinisk forskning och utbildning, Södersjukhuset vid Karolinska Institutet och projektledare för studien.   Den aktuella artikeln ingår som en del i Jenny Löfgrens doktorsavhandling som nyligen försvarades vid Umeå universitet. Forskningen har finansierats med anslag från bland annat Svenska Läkaresällskapet, Vetenskapsrådet, Rotary i Sverige, Svenska kyrkan och Capios Forskningsstiftelse. Flera svenska sjukhus och företag har också bidragit med donationer av eller rabatterade priser på utrustning. Läs vårt pressmeddelande om forskningen Publikation A randomized trial of low cost mesh in groin hernia repair Jenny Löfgren, Pär Nordin, Charles Ibingira, Alphonsus Matovu, Edward Galiwango, Andreas Wladis NEJM 14 January 2016, doi: 10.1056/NEJMoa1505126 
 Open menu Share
0		0	
01/14/16--09:18: Nervcellstyp viktig för uppmärksamhet identifierad
Forskare vid Karolinska Institutet har för första gången identifierat en celltyp i hjärnan hos möss som är central för uppmärksamhet. Genom att manipulera aktiviteten i just den celltypen kunde forskarna skärpa mössens uppmärksamhet. Fynden, som publiceras i tidskriften Cell, är viktiga för förståelsen för hur främre delen av hjärnan fungerar och kontrollerar våra beteenden. Den främre delen av hjärnan, frontala kortex, har en nyckelroll i hjärnans kognitiva funktioner. Bland dem ingår mentala processer som vi ständigt använder i vår vardag, såsom uppmärksamhet, minne, inlärning, beslutsfattande och problemlösning. Men det finns mycket vi inte vet än, exempelvis vilka typer av nervceller som är viktiga för de mentala processerna. Det har länge funnits en teori om att parvalbumin–uttryckande nervceller, så kallade PV-celler, har en central roll i kognition. Nu visar forskare att PV-celler inte bara verkar vara nödvändiga för uppmärksamhet. Det tycks också vara tillräckligt att optimera aktiviteten hos enbart PV-cellerna för att förbättra uppmärksamheten hos möss. Forskarna riktade in sig på att studera uppmärksamhet, eftersom det är en kognitiv process som är förändrad i flera neuropsykiatriska sjukdomar. De tränade möss att utföra en uppgift som kräver hög grad av uppmärksamhet. Medan djuren utförde uppgiften om och om igen registrerade forskarna aktiviteten hos 100-tals individuella nervceller med elektroder i frontala kortex på mössen. – Vi fann att aktiviteten av PV-cellerna speglade djurets nivå av uppmärksamhet. Cellerna hade hög aktivitet om djuren var uppmärksamma och lägre aktivitet om djuren var ouppmärksamma. Skillnaden var så stor att vi genom att endast titta på PV-cellernas aktivitet flera sekunder i förväg kunde förutspå om djuret skulle lyckas utföra uppgiften eller inte, säger ansvarig forskare Marie Carlén vid institutionen för neurovetenskap. Använde optogenetik Forskarna använde optogenetik för att påverka PV-cellernas aktivitet under just de sekunder djuren behövde vara uppmärksamma. Djurens uppmärksamhet försämrades när forskarna antingen hämmade PV-cellernas aktivitet eller förändrade mönstret av cellernas aktivitet. Men forskarna hittade också en typ av manipulation som kunde förbättra uppmärksamheten. Under vissa kognitiva processer ökar en viss typ av hjärnvågor, så kallade gammavågor (30-80 Hz), i prefrontala kortex. När forskarna drev PV-cellernas aktivitet i gamma-hastighet löste djuren uppgiften fler gånger. Kognitiva problem är vanliga i psykiska sjukdomar som schizofreni, adhd och autism, men det finns i dag ingen effektiv medicin. – Våra fynd binder samman en mängd tidigare iakttagelser rörande PV-celler i kognition och neuropsykiatrisk sjukdom, och demonstrerar denna celltyps centrala roll, både i kognition och psykiatri. Fynden visar också att det är möjligt att förbättra kognitiva funktioner genom att förändra aktiviteten i en enda typ av nervcell, något som häpnadsväckande i ljuset av hjärnans komplexitet. PV-celler är därför en mycket intressant måltavla för läkemedelsindustrin, säger Marie Carlén. Forskningen har gjorts på Karolinska Institutet och finansierats med anslag från Europeiska forskningsrådet (ERC), Knut and Alice Wallenbergs stiftelse, Ragnar Söderbergs stiftelse och Hjärnfonden. Vårt pressmeddelande om studien Publikation Prefrontal Parvalbumin Neurons in Control of Attention Hoseok Kim, Sofie Ährlund-Richter, Xinming Wang, Karl Deisseroth, Marie Carlén Cell, online 14 January 2016, doi: http://dx.doi.org/10.1016/j.cell.2015.11.038 
 Open menu Share
0		0	
01/15/16--04:13: Karin Röding blir statssekreterare på utbildningsdepartementet
Karin Röding, rektor vid Mälardalens högskola och tidigare universitetsdirektör vid Karolinska Institutet, blir statssekreterare vid utbildningsdepartementet. Hon blir därmed närmaste medarbetare till ministern för högre utbildning och forskning, Helene Hellmark Knutsson. På måndag den 18 januari tillträder Karin Röding sin nya tjänst som politiskt anställd chefstjänsteman med ansvar för planering och samordning på utbildningsdepartementet. Hon kommer närmast från rektorsposten vid Mälardalens högskola där hon varit i fem år. Innan dess var hon universitetsdirektör vid KI mellan åren 2007 och 2011. Karin Röding är utbildad tandläkare och medicine doktor och har varit verksam i flera roller vid KI, bland annat som universitetslärare, studierektor och chef för Utbildnings- och studentavdelningen. 1998 fick hon Karolinska Institutets pedagogiska pris för sina nyskapande insatser inom utbildningsområdet. 
 Open menu Share
0		0	
01/20/16--21:06: Stöd till föräldrar har positiv effekt på barns matvanor
Föräldrastödsprogram i områden med störst behov kan ge positiva förändringar i intag av ohälsosam mat och dryck samt viktutveckling hos barn med fetma. Det visar en randomiserad studie som gjorts vid Karolinska Institutet och Stockholms läns landsting och som publiceras i tidskriften International Journal of Behavioral Nutrition and Physical Activity. Även om skolbaserade program för att främja bra mat- och rörelsevanor och förebygga övervikt har visats ha viss effektivitet, behövs mer kunskap om hur man bäst involverar barnens föräldrar. Därför utvecklades programmet En frisk skolstart, som stödjer föräldrar i att främja bra matvanor och fysisk aktivitet bland barn i förskoleklass. Den aktuella studien genomfördes i områden i Stockholms län med låg socioekonomi och där förekomsten av övervikt och fetma är högst i länet. Forskarna har jämfört 16 förskoleklasser som fick delta i programmet jämfört med 15 förskoleklasser som inte fick någon intervention. Det visade sig att interventionsprogrammet ledde till signifikant minskning av intag av ohälsosam mat och dryck, såsom snacks, glass, kakor, sötsaker, läsk, smaksatt mjölk och fruktjuice. Hos barn med fetma vid programmets start sågs även en signifikant sänkning av BMI. – Resultaten är lovande och visar att man genom insatser i skolan och stöd till föräldrar kan främja bra matvanor hos sexåringar i områden med störst behov. Dock behöver programmet förstärkas för att få ökade och bestående effekter, säger studiens projektledare Gisela Nyberg, forskare vid institutionen för folkhälsovetenskap, Karolinska Institutet och även knuten till Centrum för epidemiologi och samhällsmedicin (CES), Stockholms läns landsting. Motiverande samtal Under de sex månader som programmet pågick fick föräldrarna i interventionsgruppen hälsoinformation att läsa och två motiverande samtal. I skolan gjordes tio stycken klassrumsaktiviteter med barnen och de fick hemuppgifter att göra tillsammans med föräldrarna. Utvärderingar av alla barnens längd och vikt, mat- och rörelsevanor samt fysiska aktivitet gjordes vid programmets början, samt strax efter och fem månader efter interventionens slut. Vid den uppföljande mätningen efter fem månader fanns den positiva effekten på ett lägre intag av ohälsosam mat kvar bland pojkarna. När det gäller fysisk aktivitet fanns ingen effekt av programmet, men aktivitetsnivån var hög redan från början bland 6-åringarna i studien. – Projektet är ett viktigt bidrag till den fortsatta utvecklingen av evidensbaserade program för att främja hälsosamma mat- och rörelsevanor och att förebygga övervikt och fetma bland barn. På sikt kan detta leda till en bättre folkhälsa och minskade hälsoklyftor, säger Gisela Nyberg. Studien är ett samarbetsprojekt mellan forskargruppen Samhällsnutrition och fysisk aktivitet vid Karolinska Institutet och Centrum för epidemiologi och samhällsmedicin vid Stockholms läns landsting. Den har finansierats av Stockholms läns landsting, Martin Rinds stiftelse och Jerringfonden. Text: Karin Söderlund Leifler Publikation Effectiveness of a universal parental support programme to promote health behaviours and prevent overweight and obesity in 6-year-old children in disadvantaged areas, the Healthy School Start Study II, a cluster-randomised controlled trial G Nyberg, Å Norman, E Sundblom, Z Zeebari och LS Elinder Int J Behav Nutr Phys Act, online 21 January 2016, doi: 10.1186/s12966-016-0327-4 
 Open menu Share
0		0	
01/22/16--05:14: Kommentar till SVT:s granskning av Paolo Macchiarini i Dokument inifrån
Den 20 januari 2016 sände SVT andra delen av tre i en dokumentärserie ”Experimenten” som kretsar kring forskaren vid Karolinska Institutet och tidigare överläkaren vid Karolinska Universitetssjukhuset, Paolo Macchiarini. I dokumentären framkommer flera uppgifter som rör omständigheter kring operationer i Ryssland som hittills varit okända för KI och visar, så som det framställs i programmet, på ett för KI oacceptabelt agerande. Detta tar KI mycket bestämt avstånd från. Macchiarinis uppdrag vid Kuban State University (KSU), i Ryssland är en bisyssla som KI tidigare har godkänt, men inte förrän nu känt till detaljerna kring. KI kommer att granska dessa uppgifter för att se om vi på något sätt brustit i vår kontroll av bisysslan. Vi tillåter inte bisysslor som är förtroendeskadliga för KI och så som Macchiarinis verksamhet i Ryssland beskrivs i programmet hade en sådan bisyssla sannolikt inte godkänts. KI undersöker sedan tidigare också uppgifter i den amerikanska tidskriften Vanity Fair om att Paolo Macchiarini skulle ha lämnat felaktiga uppgifter i den CV han tillställde KI innan han anställdes 2010. Det har aldrig funnits något formaliserat samarbete mellan Karolinska Institutet och KSU, varken på enhets-, institutions- eller universitetsnivå. Det finns heller inga ekonomiska relationer mellan KI och KSU. Det som föreligger är ett vetenskapligt samarbete på forskarnivå mellan enskilda forskargrupper från de båda universiteten, vilket är vanligt förekommande och något helt naturligt i forskarvärlden.  Bakgrund Paolo Macchiarini anställdes på deltid som gästprofessor på KI i november 2010, förordnandet löpte över tre år och förlängdes 2012 med ytterligare två. Längre än så kan man inte vara gästprofessor, enligt Högskoleförordningen. Under 2010-2013 var hans anställning förenad med deltid på Karolinska universitetssjukhuset. Från och med den 1 november 2015 har Macchiarini en tidsbegränsad anställning som forskare vid KI. Hans forskning på KI omfattar laboratorieforskning och forskning på djurmodeller. Macchiarini har av KI utretts och friats för oredlighet i forskning. De operationer som han var delaktig i vid Karolinska Universitetssjukhuset har av Läkemedelsverket anmälts till polis och utreds av åklagare. Tidigare texter som berör anklagelserna och utredningen om oredlighet i forskning. 
 Open menu Share
0		0	
01/25/16--09:18: Gen ofta förändrad i barncancer viktig för cellers liv eller död
En gen som ofta är förändrad i neuroblastomtumörer hos barn spelar en avgörande roll för om celler lever eller dör, enligt en ny studie som publiceras i tidskriften Developmental Cell. Forskare vid Karolinska Institutet och Ludwiginstitutet för cancerforskning har upptäckt hur det går till när den genen, KIF1B-β, dödar celler och på så sätt hjälper till att förhindra att cancer uppstår. Tumörformen neuroblastom är den tredje vanligaste cancersjukdomen hos barn. Dess aggressiva natur och den stora andelen fall som har spridd sjukdom redan vid upptäckt bidrar till att neuroblastom står för nästan 15 procent av de dödliga cancerfallen hos barn. Under nästan tjugo år har forskare misstänkt att ett område på kromosom 1, som ofta saknas i neuroblastomceller, kan innehålla en viktig tumörhämmande gen. – Våra data talar starkt för att genen KIF1B-β, som är belägen på kromosom 1p36, kan vara en sådan tumörsuppressorgen och viktig vid neuroblastom, säger forskningsledare Susanne Schlisio vid institutionen för mikrobiologi, tumör- och cellbiologi vid Karolinska Institutet och Ludwiginstitutet för cancerforskning i Stockholm. Neuroblastom uppstår från samma ursprungliga celler, så kallade neurallistceller, som ger upphov till nervsystemet och andra vävnader. Medlemmar i vissa familjer har högre risk än andra att utveckla tumörer i dessa celler eftersom de har mutationer i specifika gener. Forskargruppen bakom den aktuella studien har tidigare upptäckt att gener som är muterade i en del av tumörerna spelar en väsentlig roll för om neurallistceller lever eller dör. Neurallistceller som till följd av normal fosterutveckling borde ha dött genom så kallad programmerad celldöd kan undkomma sin "dödsdom" om de har förlorat KIF1B-β. Senare i livet kan mutationerna leda till att cellerna utvecklas till tumörceller. Orsakar celldöd I den nya studien i Developmental Cell beskriver forskarna hur det går till när KIF1B-β orsakar celldöd. Det sker genom att KIF1B-β påverkar cellernas kraftstationer, mitokondrierna, genom att aktivera enzymet calcineurin. Schlisio och hennes kollegor visar också att förlust av KIF1B-β stör en signal som krävs för att starta programmerad celldöd genom fragmentering av mitokondrier.  Genom att undersöka biopsier från neuroblastomtumörer har forskarna funnit att förlust av KIF1B-β är kopplat till dålig prognos och förkortad överlevnad hos neuroblastompatienter. Forskarna har även visat en generell mekanism som kan förklara hur kalcium-beroende signalering via calcineurin går till. Fyndet kan vara betydelsefullt eftersom felreglerad signalering via calcineurin tycks spela en roll i flera sjukdomar, bland annat neurodegenerativa sjukdomar, hjärtsjukdomar och cancer. – Slutsatsen är att KIF1B-β spelar en nyckelroll i att avgöra om neurallistceller och tumörer som utvecklas från neurallisten överlever eller dör. Kunskap om mekanismen som styrs av KIF1B-β kan så småningom få betydelse för utvecklingen av nya behandlingar av neuroblastom hos barn, säger Susanne Schlisio. Forskningen har finansierats med anslag från Ludwiginstitutet, Barncancerfonden, Vetenskapsrådet och Cancerfonden. Text: Karin Söderlund Leifler Vårt pressmeddelande om studien Mer om Susanne Schlesios forskning (engelska) Läs om neuroblastom på Barncancerfondens webbplats Publikation The 1p36 tumor suppressor KIF 1Bβ is required for Calcineurin activation, controlling mitochondrial fission and apoptosis Shuijie Li, Stuart M Fell, Olga Surova, Erik Smedler, Zhi Xiong Chen, Ulf Hellman, John Inge Johnsen, Tommy Martinsson, Rajappa Kenchappa, Per Uhlén, Per Kogner and Susanne Schlisio Developmental Cell, online January 25, 2016, doi:10.1016/j.devcel.2015.12.029 
 Open menu Share
0		0	
01/26/16--00:09: 3D-bilder visar kroppens skydd mot urinvägsinfektion
Forskare vid Karolinska Institutet har för första gången kunnat visa detaljerade bilder av det unika skyddsnät som varje dag jobbar för att skydda våra kroppar från urinvägsinfektioner. Samma byggstenar som skyddar oss från bakterier i urinvägarna spelar också en nyckelroll vid vissa kroniska njursjukdomar. Genom att analysera 3D-bilderna kan vi bättre förstå de mutationer som orsakar dessa njursjukdomar, skriver forskarna i studien som publiceras i tidskriften PNAS. Varje år drabbas 150 miljoner människor av urinvägsinfektion, vilket gör åkomman till den vanligaste icke-smittsamma bakterieinfektionen världen över. Kvinnor är mest utsatta, varannan kommer att få urinvägsinfektion någon gång i livet. Bland män är det inte alls lika vanligt, men för den som drabbas kan det bli mycket allvarligt. Eftersom våra urinvägar, till skillnad från exempelvis näsan, inte har något skyddande slem som hjälper till att hålla bakterier borta, har kroppen utvecklat en annan strategi för att skydda sig mot angrepp utifrån. Varje dag producerar våra njurar ett sockerrikt protein, uromodulin. När detta protein släpps ut i urinvägarna och träffar på saltjoner, kan det omvandlas till ett slags vattenlösligt nät. Nätet innehåller mängder med socker som är mycket likt det socker som finns på väggarna i urinvägarna. Sockret i nätet fungerar därför effektivt som lockbete åt bakterierna som försöker angripa våra kroppar genom urinvägarna. I stället fastnar bakterierna i skyddsnätet, där de oskadliggörs, innan de försvinner ut från kroppen när vi kissar.  Nu har en forskargrupp på Karolinska Institutet för första gången lyckats analysera uromodulins beståndsdelar i detalj. – Med hjälp av däggdjursceller producerade vi uromodulin, dels som nät som vi kunde undersöka genom mikroskop, och dels i en form som kan kristalliseras, säger Luca Jovine, professor i strukturbiologi vid institutionen för biovetenskaper och näringslära vid Karolinska Institutet och forskningsledare för den aktuella studien. Proteinkristallografi För att få en 3D-bild av uromodulins struktur använde forskarna proteinkristallografi. Genom att bombardera uromodulinkristallerna med röntgen kunde forskarna få fram en 3D-bild med hög upplösning av molekylen i kristallerna. – På det sättet har vi för första gången lyckats visa hur uromodulin, det mest förekommande proteinet i urinen, ser ut i detalj, säger han. Informationen har även betydelse för förståelsen bakom vissa kroniska njursjukdomar. – När vi nu känner till uromodulins komplexa struktur blir det lättare att försöka sätta sig in i och förstå mutationer som kan ligga bakom kroniska njursjukdomar, säger Luca Jovine. Luca Jovine är också knuten till nystartade Centrum för innovativ medicin (CIMED) vid Karolinska Institutets campus i Huddinge. Forskningen har finansierats med anslag från Vetenskapsrådet, Göran Gustafssons Stiftelse, Sven och Ebba-Christina Hagbergs stiftelse, EMBO Young Investigator Programme och Europeiska forskningsrådet under EU:s sjunde ramprogram. Samarbetspartner är Luca Rampoldi vid San Raffaele Scientific Institute i Milano och Daniele de Sanctis vid ESRF synkrotron i Grenoble. Publikation A structured interdomain linker directs self-polymerization of human uromodulin Marcel Bokhove, Kaoru Nishimura, Martina Brunati, Ling Han, Daniele de Sanctis, Luca Rampoldi, Luca Jovine PNAS, online the week of 25-29 January 2016, doi: 10.1073/pnas.1519803113 
 Open menu Share
0		0	
01/26/16--23:08: Inflammatoriska förändringar i hjärnan tjugo år före alzheimerdebut
Ungefär tjugo år innan de första symtomen på alzheimersjukdom uppträder syns inflammatoriska förändringar i hjärnan, enligt en studie från Karolinska Institutet som publiceras i tidskriften Brain. I studien har forskarna följt flera sjukliga förändringar i hjärnan och fynden pekar på att aktivering av så kallade astrocyter på ett tidigt stadium kan spela en viktig roll för utvecklingen av sjukdomen. Alzheimers sjukdom kännetecknas av att nervceller i hjärnan förtvinar, särskilt i områden som är viktiga för minnet. Det är vår vanligaste demenssjukdom. Exakt vad som orsakar celldöden är inte klarlagt, men många år innan de första symtomen uppträder sker tidiga, sjukliga förändringar, så som inlagring av proteinet amyloid i form av amyloidplack, ansamling av tauprotein och inflammatoriska förändringar som slutligen leder till en försämrad koppling mellan nervceller. Exakt hur tidsförloppen ser ut i denna händelsekedja är fortfarande en obesvarad fråga. Genom att studera personer i familjer med kända alzheimermutationer som därmed har en kraftigt ökad risk att insjukna i sjukdomen kunde forskarna undersöka förändringar som uppkommer mycket tidigt under sjukdomsutvecklingen. I studien deltog medlemmar från familjer med fyra olika kända alzheimermutationer och en grupp patienter med icke ärftlig, så kallad sporadisk Alzheimers sjukdom. Alla deltagare genomgick minnestester och undersökning med positronemissiontomografi (PET-kamera), vilket innebär att radioaktiva spårmolekyler med kort halveringstid injiceras i blodbanan för att nå hjärnan. I studien användes spårmolekylerna PIB, Deprenyl och FDG för att studera mängden amyloida plack och inflammatoriska förändringar i form av aktivering av astrocyter, den vanligaste stödjecellstypen i hjärnan. Forskarna undersökte också hjärnans nervcellsfunktion genom att mäta glukosmetabolismen. För att kunna följa förändringar över tid upprepades PET-undersökningarna efter tre år i hälften av de drygt femtio studiedeltagarna. Amyloidplack och inflammatoriska förändringar  Hos mutationsbärarna fanns amyloidplack och inflammatoriska förändringar nästan tjugo år innan beräknad debut av minnesproblem. Den ökade mängden astrocyter var högst vid tidpunkten när amyloida plack började ansamlas i hjärnan. Nervcellsfunktionen, i form av glukosmetabolism, började minska ungefär sju år före förväntade minnesbesvär. De individer i familjer med ärftlig Alzheimers sjukdom som inte bar på någon mutation hade inga onormala förändringar i hjärnan. – Inflammatoriska förändringar i form av ökad mängd astrocyter tycks vara ett mycket tidigt tecken som kan indikera start av sjukdomen. Astrocytaktiveringen är som högst ungefär tjugo år före förväntade symtom och därefter minskar den, till skillnad från ansamlingen av amyloidplack som ökar konstant med tiden till symptom. Ansamlingen av amyloidplack och ökad mängd astrocyter uppvisar således motsatta tidsförlopp säger forskningsledare Agneta Nordberg, professor vid institutionen för neurobiologi, vårdvetenskap och samhälle, Karolinska Institutet och överläkare vid Geriatriska kliniken, Karolinska Universitetssjukhuset. Dessa studier visar att sjukdomsprocesser bakom Alzheimers sjukdom startar många år innan sjukdomssymptomen märks och att det bör vara möjligt att sätta in skyddande behandling tidigt. Forskarna bakom studien menar att fynden indikerar att astrocyter kan vara ett möjligt mål för utveckling av nya läkemedel. Studiens förstaförfattare är Elena Rodriguez-Vieitez, senior forskare vid samma institution som Agneta Nordberg. Forskningen har finansierats med stöd av bland annat Vetenskapsrådet, Stiftelsen för strategisk forskning (SSF), Knut och Alice Wallenbergs stiftelse, SLL KI ALF-medel, Swedish Brain Power, Hjärnfonden, Alzheimerfonden och GE Healthcare. Vårt pressmeddelande om studien Publikation Diverging longitudinal changes in astrocytosis and amyloid PET in autosomal-dominant Alzheimer’s disease Elena Rodriguez-Vieitez, Laure Saint-Aubert, Stephen F. Carter, Ove Almkvist, Karim Farid, Michael Schöll, Konstantinos Chiotis, Steinunn Thordardottir, Caroline Graff, Anders Wall, Bengt Långström and Agneta Nordberg Brain, online 27 January 2016, doi: http://dx.doi:awv404 
 Open menu Share
0		0	
01/27/16--00:09: Karolinska Institutet och Ferring Pharmaceuticals inleder forskningssamarbete
Ferring Pharmaceuticals och Karolinska Institutet har ingått avtal för att etablera ett forskningscenter vars syfte är att kartlägga människans mikrobiom, det vill säga de mikroorganismer som lever på och i människokroppen. Det kan finnas både biomarkörer och nya läkemedelskandidater att upptäcka bland mikroorganismerna i och på vår kropp, vilka utgör uppemot två kilo av vår kroppsvikt. Ett exempel är den antibakteriella molekylen Lactocillin som produceras av Lactobacillus gasseri, en bakterie som finns naturligt i slidan. Metoderna som används för att studera mikrobiomet har effektiviserats mycket tack vare dagens möjligheter till storskaliga analyser av DNA, RNA, proteiner och metaboliter. — Detta är ännu ett exempel på ett starkt forskningssamarbete mellan Karolinska Institutet och läkemedelsindustrin, säger Ander Hamsten, rektor vid Karolinska Institutet. Kartläggningen av människans mikrobiom kommer att ge oss nya insikter i dess roll inom både sjukdom och hälsa. Centret finansieras av Ferring Pharmaceuticals och kommer att ledas av Lars Engstrand, professor vid Karolinska Institutet. Delar av forskningen kommer att utföras vid Science for Life Laboratory, SciLifeLab, som tillhandahåller en bred teknisk plattform för att studera komplexa mikrobiologiska prover, bland annat med hjälp av avancerade instrument för gensekvensering (next-generation sequencing). — Centrets styrka ligger i dess väletablerade nätverk av forskare med olika kompetens, säger Lars Engstrand, professor vid Institutionen för mikrobiologi, tumör- och cellbiologi samt ansvarig för plattformen Clinical Genomics på SciLifeLab. Genom att arbeta tillsammans och bidra med våra resurser och vår kompetens, får vi nu en fantastisk möjlighet att öka kunskapen inom detta spännande forskningsområde. Ferring Pharmaceuticals, med huvudkontor i Schweiz, är ett globalt, forskningsdrivet företag inom specialiserade bioläkemedel. Företaget identifierar, utvecklar och marknadsför innovativa produkter inom reproduktiv hälsa, urologi, gastroenterologi, endokrinologi och ortopedi. Ferring har dotterbolag i nära 60 länder och marknadsför sina produkter i 110 länder. — Det råder ingen tvekan om att informationen från det här området kommer att leda till nya innovationer inom life science genom förbättrad diagnostik, förebyggande åtgärder och behandlingar, säger Per Falk, forskningschef på Ferring. Samarbetet med Karolinska Institutet som omfattar SciLifeLab kommer att hjälpa oss att förstå vilken roll mikrofloran spelar i de sjukdomar som vi utvecklar läkemedel mot vilket i sin tur kommer att göra det möjligt för oss att ta fram nya behandlingar för att effektivt möta patienternas behov. 
 Open menu Share
0		0	
01/27/16--22:07: ERC Consolidator Grants till två KI-forskare
Weimin Ye och Gonçalo Castelo-Branco, forskare vid Karolinska Institutet har beviljats ERC Consolidator Grants i 2015 års utlysning. Bidragsformen vänder sig till forskare som nyligen startat en forskningsgrupp och vill stärka sin roll som forskningsledare, och omfattar upp till 2,75 miljoner euro. Weimin Ye vid institutionen för medicinsk epidemiologi och biostatistik, KI, forskar på orsaker bakom cancer i luftvägarna och magtarmsystemet, exempelvis bakterieflorans betydelse för uppkomst av magcancer. Gonçalo Castelo-Branco vid institutionen för medicinsk biokemi och biofysik, KI, fokuserar i sin forskning på hur molekylära mekanismer reglerar övergångar mellan olika epigenetiska tillstånd i stamceller och prekursorceller i bland annat nervsystemet. Läs också KI-forskare som beviljades ERC Starting Grants i 2015 års utlysning.       
 Open menu Share
0		0	
01/28/16--02:11: Kommentar till SVT:s dokumentär ”Experimenten”
I tre program har Sveriges Television granskat den KI-anställde forskaren Paolo Macchiarini. Programmen har visat på uppgifter som är nya för Karolinska Institutets ledning och det kan bli aktuellt att återuppta den utredning om misstänkt oredlighet i forskning som riktats mot Paolo Macchiarini. – Min slutsats är att vi behöver undersöka och värdera det som framkommit i SVT:s granskning och om det finns skäl till det så kommer vi att öppna ärendet på nytt, säger Karolinska Institutets rektor Anders Hamsten. Anders Hamsten reagerar starkt på det som visas i SVT-dokumentären och som bland annat rör operationer som Macchiarini genomfört i Ryssland. – Vi har sett bilder i SVT:s dokumentär som är förskräckliga, och jag känner starkt med patienterna och deras anhöriga. Många av de förhållanden, såsom de framställs i programmet, är totalt oförenliga med KI:s värdegrund och vad vi förväntar oss av våra medarbetare. Om det skulle vara så som det sägs i programmet att patienter har lurats eller övertalats till att genomgå operationer på tveksamma grunder så är det naturligtvis helt oacceptabelt. Paolo Macchiarini har nu en ettårig, tidsbegränsad anställning som forskare på Karolinska Institutet. Vad som händer med hans anställning vid KI är för tidigt att säga. – De uppgifter som har presenterats i SVT-dokumentären och i andra medier är naturligtvis graverande, men vi dömer ingen på medieuppgifter utan vi måste själva gå till botten med det här, säger Anders Hamsten. Paolo Macchiarini har under 2010-2015 varit deltidsanställd på Karolinska Institutet och haft en godkänd bisyssla i Krasnodar, Ryssland. KI:s ledning har känt till att han opererat och forskat där, men de uppgifter om etiken kring operationerna som beskrivs i dokumentären är nya för Anders Hamsten. – De tre patienter som Paolo Macchiarini opererat på Karolinska Universitetssjukhuset 2011 och 2012 var svårt sjuka och bedömdes ha mycket kort tid kvar att leva. Vi har utgått från att så även var fallet med de patienter som opererades i Krasnodar. Karolinska Institutet tillåter inte bisysslor som är förtroendeskadliga och så som Macchiarinis verksamhet i Ryssland beskrivs i Dokument inifrån hade bisysslan inte godkänts enligt Anders Hamsten. – KI ska nu se över om universitetets bisyssloredovisning behöver utvecklas vidare för att ge större möjlighet att bedöma bisysslors potentiella förtroendeskadlighet. Med start 2014 genomförde Karolinska Institutet en omfattande utredning om misstänkt forskningsfusk av Paolo Macchiarini. I det beslut i ärendet som fattades i augusti 2015 friades Macchiarini från misstankar om forskningsfusk, samtidigt som han kritiserades för oaktsamhet och för att vissa delar av publikationerna inte nådde upp till KI:s och vetenskapssamhällets högt ställda krav på kvalitet. KI:s utredning handlade inte om vårdfrågor eller sjukvårdsetik kring de operationer som utförts på Karolinska Universitetssjukhuset utan hade att ta ställning till om artiklarna återgav fakta korrekt vid den tidpunkt då de publicerades. Denna utredning ledde bland annat fram till att KI tillsammans med Karolinska Universitetssjukhuset inlett ett arbete med att se över gränsdragningen mellan hälso- och sjukvård och forskning. Ansvarsfördelningen mellan KI och Karolinska Universitetssjukhuset är sådan att det medicinska och behandlande ansvaret för de patienter som opererats i Sverige ligger inom ramen för sjukhusets verksamhet. Sedan 2013 har det inte skett några operationer i Sverige, och den sista operationen i Ryssland skedde i juni 2014. I en artikel i tidskriften Vanity Fair publicerades den 5 januari uppgifter om att Macchiarini ska ha lämnat felaktiga uppgifter i sitt CV i samband med sin anställning vid KI 2010. Detta undersöks för närvarande av Karolinska Institutet. – Karolinska Institutet har som akademisk institution uppgiften att skapa ny kunskap och för det behövs nytänkande forskare. Under rekryteringen av Paolo Macchiarini 2010 gjordes de gängse bedömningar och kontroller som i de allra flesta fall leder helt rätt. KI har under lång tid strävat efter att bygga upp kunskap inom det nya området regenerativ medicin, och vid den tidpunkten bedömdes det då rätt att anställa Paolo Macchiarini. Karolinska Universitetssjukhusets kommentar 
 Open menu Share
0		0	Ny forskning visar att det är en liten minoritet av tumörcellerna hos neuroendokrina tumörer i bukspottkörteln som bidrar till hela tumörens tillväxt och spridning. Bakom rönen står en forskargrupp vid Lunds universitet i samarbete med forskare vid Karolinska Institutet. Fynden som är av grundläggande biologisk betydelse för förståelse av cancercellers olika funktioner publiceras nu i den vetenskapliga tidskriften PNAS. Cancer uppstår till följd av mutationer och andra genetiska förändringar som stänger av de kontrollsystem för tillväxt som normalt finns i våra celler. Tidigare har man trott att alla cancerceller i en tumör har samma potential att växa och sprida sig. Nyare studier visar dock att tumörer består av flera sorters cancerceller med olika genetiska förändringar. – Att det finns så många olika typer av celler inom en och samma tumör skulle kunna förklara varför bara vissa cancerceller har förmågan att sprida sig och varför en del patienter får återfall i sin tumörsjukdom trots att de genomgått omfattande behandling, säger Kristian Pietras, professor på institutionen för laboratoriemedicin vid Lunds universitet, även knuten till  institutionen för medicinsk biokemi och biofysik vid Karolinska Institutet.  Neuroendokrina tumörer, NET, är ett samlingsnamn för en typ av hormonproducerande tumörer. I studien visade forskargruppen att hos neuroendokrina tumörer i bukspottkörteln, fanns en liten minoritet av tumörceller som bidrog betydande till hela tumörens tillväxt. Studien har finansierats av en donation från Göran och Birgitta Grosskopf, ERC, Cancerfonden, Vetenskapsrådet och BioCARE – det strategiska programmet för cancerforskning vid Lunds universitet. Läs mer i ett pressmeddelande från Lunds universitet Publikation Functional malignant cell heterogeneity in pancreatic neuroendocrine tumors revealed by targeting of PDGF-DD Eliane Cortez, Hanna Gladh, Sebastian Braun, Matteo Bocci, Eugenia Cordero, Niklas K. Björkström, Hideki Miyazaki, Iacovos P. Michael, Ulf Eriksson, Erika Folestad och Kristian Pietras PNAS, published online before print February 1, 2016, doi:10.1073/pnas.1509384113  
 Open menu Share
0		0	
02/02/16--08:17: Fyra KI-forskare får Torsten Söderbergs Stiftelses anslag
Torsten Söderbergs Stiftelse har beslutat att tilldela fyra forskare vid Karolinska Institutet anslag för 2015. Henrik Ehrsson vid institutionen för neurovetenskap får 4 miljoner kronor för forskning om ”Hur upplever vi kroppen som vår egen? Forskning om hjärnbarksmekanismer”. Markus Maeurer vid institutionen för laboratoriemedicin får 2 miljoner kronor för forskning om ”Perzonalized precision cellular therapy for patients with glioblastoma or pancreatic cancer”. John Pernow vid institutionen för medicin, Solna, får 1 miljon kronor för forskning om ”Molekylära mekanismer och ny behandling av hjärtkärlkomplikationer vid diabetes”. Juleen Zierath vid institutionen för molekylär medicin och kirurgi får 1,6 miljoner kronor för forskning om ”Epigenomisk kontroll och molekylär karakterisering av insulinresistens vid diabetes”. Läs mer om stiftelsens anslagsutdelning för 2015 på torstensoderbergsstiftelse.se. 
 Open menu Share
0		0	
02/02/16--23:08: Starkt missnöje med utseendet kan botas med internet-KBT
Självupplevd fulhet, dysmorfofobi, kan botas med internet-baserad KBT, enligt den första randomiserade behandlingsstudien som gjorts. Den nya behandlingen har utvecklats av forskare vid Karolinska Institutet. Studien, som publiceras i tidskriften British Medical Journal, kan bidra till att fler personer med diagnosen kan få vård. Personer som lider av den psykiatriska diagnosen dysmorfofobi har en stark uppfattning om att något är fel med utseendet, trots att man ser helt normal ut. De drabbade har förhöjd risk att begå självmord och diagnosen är förknippad med sjukskrivning och ett stort lidande. Trots det har dysmorfofobi länge varit ett förbisett tillstånd inom vården och det kan vara svårt att få rätt typ av hjälp. För att öka tillgängligheten till behandling för denna patientgrupp har en ny typ av kognitiv beteendeterapi, KBT, som genomförs på internet utvecklats och testats i den största behandlingsstudien hittills för denna patientgrupp. Var tredje patient var helt botad efter tolv veckors behandling. – Resultaten visade att internet-KBT var överlägset stödsamtal samt att behandlingseffekten av internet-KBT är fullt jämförbar med den som uppnås vid traditionell KBT, säger studiens försteförfattare Jesper Enander vid institutionen för klinisk neurovetenskap vid Karolinska Institutet. Av de totalt 94 patienterna som deltog hade många varit sjuka i flera år och haft tidigare kontakter med hälso- och sjukvården. Var femte deltagare hade tidigare gjort mellan en och sex plastikoperationer för att försöka åtgärda upplevda fel med utseendet. I studien slumpades deltagarna till en av två behandlingar: internet-KBT eller en kontrollgrupp bestående av stödsamtal. Den grupp som lottades till stödsamtal blev senare erbjudna KBT. Minskat sina symtom Direkt efter behandlingsavslut hade hälften av personerna i KBT-gruppen minskat sina symtom avsevärt och var tredje var alltså helt botad. Behandlingen ökade också livskvaliteten för deltagarna och minskade depressiva symtom. Hälften av dem som hade en pågående depression vid studiens start var inte längre deprimerade efter att de avslutat sin behandling. Forskarna hoppas att behandlingen på sikt ska bli tillgänglig inom den reguljära sjukvården, så att fler personer som lider av tillståndet får tillgång till effektiv behandling. – Många personer med dysmorfofobi står idag utan behandling, dels för att tillståndet är relativt okänt inom sjukvården, men också på grund av att personer med dysmorfofobi inte söker vård på grund av rädsla för att uppfattas som ytliga eller för att inte att bli tagna på allvar. Flertalet av deltagarna i studien uttryckte också att det var just att de kunde göra behandlingen på internet som var det som gjorde att de sökte vård över huvud taget, säger Christian Rück vid institutionen för klinisk neurovetenskap vid Karolinska Institutet, som har lett studien. Studien har finansierats med ALF-medel från Karolinska Institutet och Stockholms läns landsting, Vetenskapsrådet och Svenska Läkarsällskapet. Vårt pressmeddelande om forskningen Publikation Therapist-guided Internet-based cognitive behavioural therapy for body dysmorphic disorder: A single-blind randomised controlled trial Jesper Enander, Erik Andersson, David Mataix-Cols, Linn Lichtenstein, Katarina Alström, Gerhard Andersson, Brjánn Ljótsson, Christian Rück British Medical Journal, BMJ 2016;352:i241, online 2 February 2016, doi: 10.1136/bmj.i241 
 Open menu Share
0		0	
02/04/16--05:14: Beslut om Paolo Macchiarinis anställning vid Karolinska Institutet
Karolinska Institutets rektor har idag fattat beslut att forskaren Paolo Macchiarinis anställning inte ska förlängas när den upphör. Prefekten på den institution som Macchiarini tillhör har fått rektors uppdrag att under tiden fram till den 30 november 2016 se till att hans arbetsid används till att avveckla den forskning han bedrivit vid KI. Prefekten ska även ansvara för att hans forskargrupp avvecklas. Läs även: Kommentar till SVT:s dokumentär ”Experimenten” 
 Open menu Share
0		0	
02/04/16--09:18: Konsistoriet tillsätter extern granskning
Karolinska Institutets styrelse (Konsistoriet) har i dag fattat beslut om en extern granskning av ”Macchiarini-ärendet”. Granskningen ska omfatta vad som förevarit inom Karolinska Institutet (KI) sedan kirurgen Paolo Macchiarini rekryterades som gästprofessor 2010 fram till idag, då han av Rektor meddelats att hans anställning inte kommer att förlängas. Konsistoriet bedömer att en sådan granskning är viktig som ett led i arbetet med att återvinna KI:s förtroende hos allmänheten, forskarsamhället, medarbetare och studenter. Konsistoriet har enligt Högskolelagen det yttersta ansvaret för verksamheten inom KI. Däri ligger att fastställa och granska processer för styrning, kontroll, riskhantering och ledning. Enligt Högskoleförordningen har Konsistoriet också en avgörande roll vid utseende av rektor, varav följer ett ansvar att kontinuerligt följa att rektor och de ledande befattningshavare han eller hon utser inte brister i kompetens och omdöme. Granskningen kommer att ledas av en mycket erfaren jurist, som själv står för den slutliga rapporten. Välmeriterad medicinsk forskningskompetens, sannolikt inte från Sverige, bör biträda i arbetet. Den som uppdras att leda arbetet kommer själv att fatta beslut om övriga personer som ska medverka i granskningen och vilka andra resurser som behövs för uppdragets fullgörande. KI:s internrevision, ett organ direkt under Konsistoriet, kommer också att vara en resurs för granskningen. Vilka personer som ska utföra granskningen blir förhoppningsvis klart under nästa vecka. Konsistoriets beslutsrätt avgränsas av Högskolelagens kap 2 § 6. Frågor som kräver vetenskaplig kompetens får inte avgöras av Konsistoriet. Det är sålunda – exempelvis - inte Konsistoriet som bestämmer om KI ska bedriva forskning om konstgjorda luftstrupar. Det är inte heller Konsistoriet som bedömer misstankar om forskningsfusk, så kallad oredlighet i forskning, eller överprövar beslut om sådana. Granskningen avser det som faller inom Konsistoriets ansvarsområde. Det är alltså inga medicinskt vetenskapliga sakfrågor som ska bedömas. Exempel på frågor som den externa granskningen bör omfatta är: Har några lagöverträdelser eller andra formella fel begåtts vid rekryteringen av Macchiarini eller senare under hans anställningstid? Gjordes tillräckliga efterforskningar i samband med rekryteringen? Har tillräckligt gjorts från institutions- och universitetsledning för att följa Macchiarinis verksamhet för att säkerställa att den uppfyller vetenskapliga och forskningsetiska krav? Har dokumentationen av forskningsverksamhet skett i enlighet med de regler och den praxis som gäller inom KI? Har ansvarsfördelningen mellan KI och Karolinska universitetssjukhuset varit tillräckligt tydlig och har samverkan dem emellan varit tillfyllest ur forskningens och den kliniska verksamhetens synvinkel? Har ansvarskedjan från institution till rektor och Konsistorium fungerat tillfredställande? Har något – eller tillräckligt – gjorts för att säkra att Macchiarinis bisysslor är förenliga KI:s vetenskapliga och etiska krav? Var handläggningen av den anmälan om oredlighet i forskning som riktades mot Macchiarini korrekt? Varför förlängdes Macchiarinis anställning 2015, trots de tveksamheter som då uppenbarligen fanns kring hans verksamhet? Konsistoriet ser gärna att granskningen innehåller rekommendationer inför framtiden, exempelvis om ändringar i interna regelverk och kontrollsystem, om det anses befogat. Även förslag till ändringar i det nationella regelverket kan föras fram, vilka i så fall kan vidarebefordras av Konsistoriet till statsmakterna. Det är Konsistoriets förhoppning av att granskningen kan vara avslutad till sommaren, men om en hög kvalitet i granskningen kräver längre tid väger det tyngre. Konsistoriet har förtroende för rektor Anders Hamsten och har uppmanat honom att kvarstå som rektor under den tid granskningen pågår. Om granskningens resultat leder fram till ett annat ställningstagande är ingenting som det nu finns anledning att spekulera om. Läs också: Rektors kommentar till styrelsens beslut 
 Open menu Share
0		0	
02/04/16--09:18: Rektors kommentar till styrelsens beslut
Vid ett extrainsatt sammanträde har Karolinska Instituets styrelse – konsistoriet – i dag fattat ett antal beslut i ärendet kring forskaren Paolo Macchiarini. Rektor Anders Hamsten kommenterar här dessa beslut. – Jag är glad för det tydliga stöd som konsistoriet ger mig. Jag tänker fortsätta som rektor för Karolinska Institutet med full kraft och energi, och jag tänker ta det ansvar som åligger mig i den här situationen på bästa möjliga sätt, säger Anders Hamsten. – De beslut som konsistoriet fattat ligger helt i linje med vad jag själv anser behöver göras nu.  Anders Hamsten har inga ytterligare kommentarer.  Läs också: Konsistoriet tillsätter extern granskning 
 Open menu Share
0		0	
02/08/16--08:17: Tre KI-forskare får anslag från SSMF
Tre KI-forskare får Svenska sällskapet för medicinsk forsknings stora anslag, ett av landets största medicinska anslag. Totalt får åtta unga medicinska forskare etableringsstöd. Maria Genander, vid institutionen för cell- och molekylärbiologi, får etableringsstöd på heltid. I sin forskning använder hon huden som modellsystem för att kunna studera mekanismer som är gemensamma för normal utveckling och uppkomst av cancer i denna vävnad. Mattias Carlsten, vid institutionen för medicin, Huddinge, och Johan Hartman, vid institutionen för onkologi och patologi, får etableringsstöd på halvtid. Mattias Carlsten undersöker i sin forskning möjligheten att genetiskt modifiera immunceller av typen NK-celler för att stärka deras förmåga att leta upp och döda cancerceller. Johan Hartman forskar kring möjligheten att skräddarsy behandling av bröstcancer för varje patient genom att odla tumörceller i provrör och behandla dem med olika läkemedel för att hitta den mest effektiva behandlingen i det enskilda fallet. Läs mer på SSMF:s webbplats. 
 Open menu Share
0		0	
02/08/16--23:08: Interaktionen mellan ägg och spermie ytterligare kartlagd
Forskare vid Karolinska Institutet har kommit ett steg närmare att förstå mekanismerna som leder till att ägg och spermie förenas vid befruktning. Med hjälp av så kallad röntgenkristallografi har forskarna lyckats kartlägga den tredimensionella strukturen av Juno, ett av de protein som är avgörande för att starta processen när könscellerna smälter samman. Deras resultat är inte bara intressanta rent evolutionärt men avslöjar också strukturen för ett potentiellt mål för hormonfria preventivmedel i framtiden. Sammansmältningen av äggcell och spermie är ett essentiellt steg för befruktning i sexuellt reproducerande organismer. De molekylära mekanismerna som ligger till grund för detta har länge varit mål för intensiv forskning. År 2014 kom ett genombrott när äggcellsproteinet Juno upptäcktes. Juno som hålls fast i äggcellsmembranet, interagerar med spermieproteinet Izumo1 när spermie och äggcell träffas. Upptäckten av Juno och Izumo1 öppnade möjligheter för att studera förloppet på en molekylär nivå. Vikten av proteinernas betydelse demonstrerades av att möss som saknar något av de två proteinerna är infertila. Fortfarande var det dock okänt hur de båda proteinerna interagerar med varandra vid äggcellsmembranet, något som Luca Jovine, professor i strukturbiologi på institutionen för biovetenskaper och näringslära, jobbat hårt för att förstå. Äggcellsproteinet Juno tillhör en familj av protein som kallas folat (eller vitamin B9)-receptorer. Dessa är nödvändiga för en mängd biologiska processer i kroppen inte minst for fostrets utveckling under fosterstadiet. I studien, som publiceras i den vetenskapliga tidskriften Current Biology, presenterar forskarna en högupplöst tredimensionell struktur av Juno. Den visar att Juno är strukturellt mycket likt de övriga proteinerna i familjen, förutom vid den specifika region som fungerar som bindningsplats för vitamin B9, vilket förklarar varför vitaminet inte kan binda till proteinet. Samma region i proteinet Observationerna av strukturen tyder på att samma region i proteinet istället utgör bindningsplats för spermieproteinet Izumo1. Tillsammans med forskare från Cambridge analyserade Luca och hans grupp hur förändringar i den här regionen av äggcellsproteinet Juno påverkar dess förmåga att binda till Izumo1. Resultaten tyder på att Izumo1 binder till en avgränsad region mellan två krökningar i Junos tredimensionella struktur. – Mest intressant var att vi fann att olika förändringar i den här regionen gjorde så att Juno antingen helt förlorade förmågan att binda Izumo1 eller ändrade art-specificiteten av bindningen. Våra resultat visar inte bara hur Juno ser ut på atomnivå, men tar oss också ett steg närmare att förstå hur interaktionen med spermieproteinet Izumo1 leder till sammansmältningen av könscellernas cellmembran, säger Luca Jovine. Enligt forskarna tyder resultaten på att strukturella förändringar av en vitamin B9-receptor har skett långt tillbaka i tiden och gett upphov till en av de viktigaste mekanismerna för sexuell reproduktion: bindningen mellan äggcell och spermie. Luca Jovine är också knuten till nystartade Centrum för innovativ medicin (CIMED) i Huddinge. Forskningen har finansierats med anslag från bland annat CIMED, Vetenskapsrådet, ERC och ett EMBO Young Investigator Award (fullständig lista i vetenskaplig artikel). Vårt pressmeddelande om forskningen Publikation Divergent evolution of vitamin B9 binding underlies Juno-mediated adhesion of mammalian gametes Ling Han, Kaoru Nishimura, Hamed Sadat Al Hosseini, Enrica Bianchi, Gavin J. Wright, and Luca Jovine Current Biology, online 8 February 2016, doi: 10.1016/j.cub.2015.12.034   
 Open menu Share
0		0	
02/08/16--23:08: Granskare utsedda i Macchiarini-ärendet
Karolinska Institutets styrelse (Konsistoriet) har nu utsett den jurist som ska genomföra den externa granskningen av KI:s hantering av ”Macchiarini-ärendet”. Granskaren har själv utsett ytterligare två personer som tillsammans med honom ska medverka i arbetet. Granskare blir den tidigare ordföranden i Högsta Förvaltningsdomstolen Sten Heckscher. Heckscher är 73 år och har tidigare bland annat varit President i Kammarrätten i Stockholm, rikspolischef, generaldirektör för Patent- och registreringsverket, statssekreterare i justitiedepartementet och näringsminister. Han har också i nio år varit ordförande i styrelsen för Stockholms universitet. Sten Heckscher har utsett två personer som tillsammans med honom ska medverka i granskningen. De är: Författaren Ingrid Carlberg Carlberg är 54 år och var i 20 år anställd som journalist på Dagens Nyheter. Hon har gett ut flera böcker, bland andra ”Pillret” år 2008 och Wallenberg-biografin ”Det står ett rum här och väntar på dig…” år 2012. Hon är vinnare av Augustpriset och har tilldelats Guldspaden, Hon är medicine hedersdoktor vid Uppsala universitet och har varit ledamot av Granskningsnämnden för radio och TV. Professor Carl Gahmberg Gahmberg är 73 år och professor i biokemi vid Helsingfors universitet. Han är utbildad läkare och en av Finlands mest citerade forskare. Han har varit verksam i USA och fortsätter efter sin pensionering att forska vid ”The Gahmberg Lab” i Helsingfors. Han har haft ett flertal internationella uppdrag och mottagit en rad utmärkelser för excellent forskning. Han är utländsk ledamot av svenska Kungliga Vetenskapsakademin. Till utredningsgruppen kommer att föras de kansliresurser som behövs. 
 Open menu Share
0		0	
02/11/16--23:08: Läkemedel mot typ 2-diabetes kan trötta ut insulinproducerande celler
Långvarig användning av den blodsockersänkande substansen liraglutide som används vid behandling av typ 2-diabetes kan påverka de insulinproducerande beta cellerna negativt, med förhöjda blodsockervärden som följd. Det visar en studie på möss med mänskliga insulinproducerande celler, som genomförts genom ett samarbete mellan Karolinska Institutet och University of Miami, USA. I kommande nummer av Cell Metabolism uppmärksammar forskarna möjliga konsekvenser av den populära behandlingsformen. Blodsockersänkare i form av analoger till inkretinhormonet GLP-1 är vanliga läkemedel för behandling av typ 2-diabetes, eftersom det ökar glukosresponsen hos betacellerna i bukspottskörteln och får dem att producera mer insulin. I dag finns det övertygande bevis för att behandling med liraglutide är effektfullt åtminstone kortsiktigt eftersom det sänker blodsockret initialt. Det finns dock många patienter som inte svarar på behandling och vissa som uppvisar bieffekter som illamående, kräkningar och diarré. Hittills har det inte funnits några studier som visar långtidseffekter av inkretinbehandling. För att studera detta lät forskare vid Karolinska Institutet och University of Miami göra en studie på möss som fått mänskliga insulinproducerande celler intransplanterade i ögats främre kammare. Mössen fick daglig behandling med liraglutide i mer än 250 dagar och forskarna kunde under tiden följa hur bukspottskörtelns betaceller påverkades över tid. Resultaten visade en initial förbättring hos de insulinproducerande cellerna, men följdes därefter av en långsam försämring med minskad utsöndring av insulin som svar på glukos. Enligt forskarna var resultaten oväntade. Innan man skriver ut recept  – Med tanke på avsaknaden av kliniska studier kring långtidseffekter av dessa läkemedel hos diabetespatienter är den här upptäckten viktig, säger Midhat Abdulreda, forskare vid Diabetes Research Institute, University of Miami Miller School of Medicine. – Det är också viktigt att ta hänsyn till de här resultaten innan man skriver ut recept på blodsockersänkande GLP-1 analoger för behandling som är avsedd att pågå under många år, säger Per-Olof Berggren, professor vid Rolf Lufts forskningscentrum för diabetes och endokrinologi, institutionen för molekylär medicin och kirurgi vid Karolinska Institutet. – Dessutom visar den aktuella studien hur man generellt kan studera långtidseffekter av läkemedel på mänskliga insulinproducerande celler i den levande organismen, vilket torde ha stor betydelse för läkemedelsindustrin, säger Per-Olof Berggren.   Forskningen har finansierats med anslag från bland andra Diabetes Research Institute Foundation (DRIF), National Institutes of Health/ National Institute of Diabetes and Digestive and Kidney Diseases, Vetenskapsrådet, Knut och Alice Wallenbergs Stiftelse, Familjen Erling-Perssons Stiftelse, Stichting af Jochnick Foundation, European Research Council (ERC) och Novo Nordisk Fonden. Företagsintressen: Per-Olof Berggren är medgrundare och VD för Biocrine, ett onoterat bioteknikföretag, som använder ögats kammare som ett forskningsinstrument. Midhat Abdulreda är konsult för samma bolag. Vårt pressmeddelande om den aktuella studien Publikation Liraglutide compromises pancreatic beta cell function in a humanized mouse model Midhat H. Abdulreda, Rayner Rodriguez-Diaz, Alejandro Caicedo, Per-Olof Berggren Cell Metabolism, online11 February 2016 
 Open menu Share
0		0	
02/12/16--08:17: Så kommenterar Sten Heckscher utredningsarbetet
Den externa utredningen som ska granska Macchiarini-ärendet ska ledas av juristen och tidigare Högsta förvaltningsdomstolens ordförande Sten Heckscher. Om utredningen kan vara klar till sommaren, enligt konsistoriets önskemål, kan man bara ha olika förhoppningar om, menar Sten Heckscher. Tidsramen får inte gå ut över kvaliteten. – Jag kan inte säga mer än att vi inte kommer att dra benen efter oss. Vi kommer att göra det här så fort det är möjligt, säger Sten Heckscher. Vid presskonferensen på KI den 9 februari poängterade han att KI har varit noga med att det är den externa utredaren som bestämmer hur utredningen går tillväga. Hur upplägget blir och vilka frågor som ska besvaras kommer utredningsgruppen att besluta. Det handlar om frågor som tidigare nämnts i en nyhet från KI men Heckscher poängterar också att upplägget inte är helt klart ännu. – Det har att göra med att det finns gränssnitt åt olika håll, i förhållande till sjukhuset och till den utredning som åklagarmyndigheten håller på med och så det gränssnitt som högskolelagen beskriver, nämligen att frågor som har att göra med vetenskaplig kompetens inte får avgöras av konsistoriet. Granskningen ska utgöra det som faller inom konsistoriets ansvarsområde. Vad det kommer att betyda konkret är en svår fråga som jag i dag inte kan svara på, säger Sten Heckscher. Enligt konsistoriets ordförande Lars Leijonborg har KI valt ett upplägg där den externa granskaren själv får bestämma vilka övriga som ska ingå i granskningsgruppen. Heckschers val föll på två personer. Den ena är Carl Gahmberg, professor i biokemi vid Helsingfors universitet, utbildad läkare och en av Finlands mest citerade forskare samt utländsk ledamot av Kungliga Vetenskapsakademien i Sverige. Den andra är Ingrid Carlberg, författare och tidigare journalist på Dagens Nyheter. Hon har gett ut flera böcker, bland andra ”Pillret” år 2008. Hon är medicine hedersdoktor vid Uppsala universitet och har varit ledamot av Granskningsnämnden för radio och TV. – Jag tycker att vi behöver personer med riktig rejäl medicinsk kompetens, det kan vara av väldigt mångsidigt slag, dessutom måste man hitta en person som i förhållande till KI står fri, det är inte det allra enklaste eftersom KI spelar den roll som KI gör i Sverige, kommenterar Sten Heckscher. Inledningsvis ska gruppen träffas och göra upp en plan för sitt arbete. – Sannolikt så kommer vi att skaffa oss en ram för händelseförloppet. Då borde det vara möjligt att få ganska hygglig dokumentation på vad som har inträffat också, det borde rimligen finnas på KI. Sedan ska vi formulera det vi ska försöka ge svar på och se vad vi därutöver behöver ta reda på och vilka vi behöver träffa och tala med. Om det skulle visa sig att vi behöver mer sakkunskap på ett område så får vi skaffa oss det, säger han. Text: Madeleine Svärd Huss 
 Open menu Share
0		0	
02/12/16--15:00: Karolinska Institutets rektor Anders Hamsten avgår
Karolinska Institutets rektor, professor Anders Hamsten, ställer sin plats till förfogande. Detta besked ger han i en debattartikel i Dagens Nyheter i dag, lördag. Samtidigt kommer den oredlighetsutredning som Karolinska Institutet genomfört mot forskaren Paolo Macchiarini att öppnas. – Med anledning av den kritik som följt på den så kallade Macchiarini-affären har jag kommit till slutsatsen att det blir svårt för mig att med trovärdighet och kraft verka som rektor. Därför ställer jag min plats till förfogande, säger Anders Hamsten. Anders Hamsten tog läkarexamen vid KI 1978, disputerade 1986 och genomgick specialistutbildning i hjärtsjukdomar och internmedicin vid Danderyds sjukhus 1982–1986. Han blev docent 1990 och professor 1999. Han tillträdde som rektor vid Karolinska Institutet den 1 januari 2013. – Jag vill tacka Anders Hamsten för hans tre år som rektor på Karolinska Institutet, säger konsistoriets ordförande Lars Leijonborg. Han har medverkat till många viktiga beslut de här åren. Jag vill särskilt lyfta fram vår Strategi 2018, som i en rad konkreta punkter syftar till att göra KI till ett ännu bättre universitet. Han hade ett brett stöd från lärare, forskare och studenter när han valdes och har förblivit uppskattad. Den senaste tiden har varit svår för både KI och honom. Jag har naturligtvis respekt för hans beslut att avgå. Ny rektor kommer att utses av regeringen på förslag från Karolinska Institutets styrelse, konsistoriet. Under tiden kommer prorektor Karin Dahlman-Wright att fullgöra de uppgifter som faller på rektor. – Jag önskar Karin Dahlman-Wright lycka till som rektor. Jag utgår ifrån att konsistoriet vid sitt sammanträde på onsdag startar en process för att utse en ordinarie rektor, vilket naturligtvis mycket väl kan bli Dahlman-Wright, säger Lars Leijonborg. Vi behöver också utse en tillförordnad prorektor. Den granskning styrelsen fattade beslut om förra torsdagen och som utförs av Sten Heckscher, och de två andra som han har utsett, kommer att fullföljas. Karolinska Institutet kommer också att öppna oredlighetsärendet kring forskaren Paolo Macchiarini. De senaste dagarna har KI fått nya uppgifter som ger en annan bild av tiden efter operationen på Island för den första patienten vars fall ligger till grund för några av Macchiarinis artiklar. – Vi har nu analyserat de bilder vi sett i SVT:s dokumentär och de ger en helt annan bild av förloppet efter operationen på patienten än vi hade tidigare, säger Jan Carlstedt-Duke, professor och rektorsråd vid Karolinska Institutet. Detta stärker misstankarna om forskningsfusk av Macchiarini. KI har också mottagit en ny anmälan om forskningsfusk i två av Machiarinis forskningsrapporter om försök på råtta.   – Vi har tittat på bilder i det materialet och eftersom flera av dem är väldigt likartade finns det tydliga misstankar om att data som finns i de publikationerna inte stämmer, säger Jan Carlstedt-Duke. Vi ska nu undersöka detta noga och få en oberoende granskning av de här uppgifterna. 
 Open menu Share
0		0	
02/15/16--01:10: Påtagligt ökad cancerrisk hos kvinnor med avvikande körtelceller i livmoderhalsen
Kvinnor med avvikande körtelceller i livmoderhalsen har en påtagligt och långvarigt förhöjd risk för livmoderhalscancer – trots att de följs upp inom specialistvård. Utredningen av dessa cellförändringar kan därför behöva förbättras, menar forskarna bakom en ny studie som publiceras i den vetenskapliga tidskriften British Medical Journal. ”Är det farligt, behöver jag vara orolig?” är vanliga frågor från de kvinnor som får beskedet att deras gynekologiska cellprov är avvikande och visar på cellförändringar. Riskerna för cancer efter flertalet sorters cellförändringar är välkända, särskilt när det rör sig om höggradiga cellförändringar av så kallad CIN-typ. Men när cellförändringarna är av typen avvikande körtelceller i livmoderhalsen, så kallad körtelcellsatypi, har det hittills varit svårt att ge ett entydigt svar. En ny studie från Karolinska Institutet ger nu ökad förståelse för riskerna. Forskargruppen undersökte fall av livmoderhalscancer som inträffat bland mer än 3 miljoner svenska kvinnor som deltagit i gynekologisk cellprovskontroll. Undersökningens unika storlek gör det möjligt att beräkna risken för livmoderhalscancer efter körtelcellsatypi, vilket är en ovanlig diagnos. Studien använder det Nationella kvalitetsregistret för cervixcancerprevention och flera andra nationella register i Sverige. Studien visar att närmare tre procent av kvinnorna med körtelcellsatypi hade utvecklat invasiv livmoderhalscancer efter femton års uppföljning, vilket enligt forskarna är en hög siffra. Cancerrisken var både kortsiktigt och långsiktigt förhöjd jämfört med kvinnor med normala cellprov, samt kvinnor med andra sorters cellförändringar av CIN-typ. Detta gällde särskilt kvinnor i åldern 30-39 år. Minst ett ytterligare vävnadsprov Endast drygt hälften av kvinnorna med körtelcellsatypi följdes upp närmare med ett vävnadsprov, jämfört med nästan nittio procent av kvinnorna med höggradiga cellförändringar. Detta skulle kunna förklara skillnader i påföljande cancerrisk. Enligt forskarna tyder studiens resultat på att utredning och behandling av körtelcellsatypier skulle kunna förbättras. Minst ett ytterligare vävnadsprov inom ett år, och en aktiv långtidsuppföljning, bedöms såsom lämpliga åtgärder. Forskningen har finansierats av Stiftelsen för strategisk forskning (SSF), Centrum för forskning och utveckling – Uppsala universitet/Region Gävleborg samt China Scholarship Council. Förstaförfattare har varit Jiangrong Wang, doktorand vid institutionen för medicinsk epidemiologi och biostatistik, Karolinska Institutet. Forskningsledare har varit Pär Sparén, professor vid samma institution.  Publikation Risk of invasive cervical cancer after atypical glandular cells in cervical screening: nationwide cohort study Wang J, Andrae B, Sundström K, Ström P, Ploner A, Elfström KM, Arnheim-Dahlström L, Dillner J, Sparén P BMJ, online 11 februari 2016, doi: 10.1136/bmj.i276 
 Open menu Share
0		0	
02/15/16--08:17: Nya undergrupper av ILC-immunceller upptäckta med RNA-sekvensering i enskilda celler
En relativt nyupptäckt grupp celler i immunförsvaret, så kallade ILC-celler, har undersökts på detaljnivå i en ny studie som publiceras i tidskriften Nature Immunology. Genom att analysera genuttrycket i enskilda celler från tonsiller har forskare vid Karolinska Institutet hittat tre tidigare okända undergrupper av ILC-celler och ökat kunskapen om dessa cellers funktion hos människa. Medfödda lymfoida celler, eller ILC-celler efter deras engelska beteckning ”innate lymphoid cells”, är en grupp celler i immunförsvaret som relativt nyligen upptäckts i människor. Det mesta av det som forskarna i dag vet om ILC-celler kommer från studier på djur med inflammation eller infektion i mag-tarmsystemet. Det finns därför behov av att ta reda på hur dessa celler fungerar i människan. Tidigare studier har visat att ILC-celler är viktiga för att upprätthålla slemhinnors barriärfunktion, som fungerar som första linjens försvar mot mikroorganismer i exempelvis lunga och tarm. Allt mer tyder på att de kan vara inblandade i sjukdomar, som inflammatorisk tarmsjukdom (IBD), astma och cancer i mag-tarmsystemet, men fortfarande behövs grundläggande forskning för att kartlägga ILC-cellernas funktion vid sjukdom. Två forskargrupper ledda av Rickard Sandberg och Jenny Mjösberg samarbetade kring att undersöka ILC-celler från tonsillerna hos människor. Hittills känner man till tre huvudgrupper av ILC-celler hos människa. I den aktuella studien använde forskarna ett nytt tillvägagångssätt, som gjorde det möjligt att sortera in cellerna i olika grupper utan att behöva bestämma på förhand vilka egenskaper celler i de olika grupperna ska ha. De sorterade hundratals celler en och en och mätte uttrycket av flera tusen olika gener med hjälp av RNA-sekvensering i varje enskild cell. Gener med tidigare okänd funktion – Med så kallad klusteranalys kunde vi demonstrera att ILC-celler grupperar i de tidigare kända huvudgrupperna ILC1, ILC2, ILC3 och NK-celler, baserat på unika genuttrycksprofiler. Vi fann uttryck av en mängd gener med tidigare okänd funktion i ILC-celler. Fyndet ger ökad insikt kring specifika egenskaper hos dessa celler, säger Rickard Sandberg vid institutionen för cell- och molekylärbiologi vid Karolinska Institutet och Ludwiginstitutet för cancerforskning. Genom att titta på genuttrycksprofilerna, eller transkriptomet, i enskilda celler upptäckte forskarna att en av de tidigare kända huvudgrupperna gick att dela upp ytterligare. – Vi har identifierat tre nya undergrupper av ILC3-celler som uppvisar unika genuttrycksmönster och som skiljer sig åt i hur de reagerar på signaleringsmolekyler och i sin förmåga till proteinutsöndring. Sammantaget har vår studie genererat en större förståelse för denna relativt okaraktäriserade cellfamilj, säger Jenny Mjösberg vid institutionen för medicin, Huddinge vid Karolinska Institutet. Forskningen har finansierats med anslag från bland annat Vetenskapsrådet, Cancerfonden, Europeiska unionens forsknings- och innovationsprogram, Svenska sällskapet för medicinsk forskning, Stiftelsen för strategisk forskning och Karolinska Institutet. Vårt pressmeddelande om studien Publikation The heterogeneity of human CD127+ innate lymphoid cells revealed by single-cell RNA sequencing Åsa K. Björklund, Marianne Forkel, Simone Picelli, Viktoria Konya, Jakob Theorell, Danielle Friberg, Rickard Sandberg, Jenny Mjösberg Nature Immunology, online 15 February 2016, doi:10.1038/ni.3368 
 Open menu Share
0		0	
02/16/16--06:15: Oredlighetsärendet kring Macchiarini lämnas till CEPN
I samband med att Anders Hamsten ställde sin plats som rektor till förfogande gav han besked om att oredlighetsutredningen mot Paolo Macchiarini ska tas upp igen. I den utredningen kommer Karolinska Institutet att inhämta yttrande från Centrala etikprövningsnämndens (CEPN). Bägge de beslut som Karolinska Institutet fattade i oredlighetsärendet den 28 augusti förra året kommer att överlämnas till Centrala etikprövningsnämndens expertgrupp för oredlighet i forskning för granskning och yttrande. CEPN ombeds då också att ta ställning till de nya uppgifter som inkommit till KI. — Jag avser att fatta det formella beslutet så snart det bara går, säger prorektor Karin Dahlman-Wright som precis trätt in i rektors ställe. Centrala etikprövningsnämnden har sitt kansli vid Vetenskapsrådet i Stockholm och står under tillsyn av Justitieombudsmannen och Justitiekanslern. CEPN:s expertgrupp för oredlighet i forskning består av en ordförande och fyra övriga ledamöter. Ordföranden ska vara eller ha varit ordinarie domare. De övriga ledamöterna ska ha vetenskaplig kompetens inom olika forskningsområden, varav en ledamot ska företräda etisk sakkunskap. 
 Open menu Share
0		0	
02/16/16--08:17: Fyra KI-professorer pausar medverkan i Nobelförsamlingen
Avgående rektorn Anders Hamsten, forskningsdekan Hans-Gustaf Ljunggren, Urban Lendahl och Katarina Le Blanc, som är professorer vid KI, har meddelat att de på egen begäran avstår från att medverka i Nobelförsamlingens arbete under den tid som utredningen i Macchiariniärendet pågår. Detta eftersom de fyra kommer att omfattas av utredningen. Formellt har professorerna inte trätt ur församlingen. Nobelförsamlingen, som är fristående från Karolinska Institutet och består av 50 valda ledamöter som är professorer vid KI, tar det slutliga beslutet om vem som ska få Nobelpriset i fysiologi eller medicin. Urban Lendahl har också avgått som sekreterare i Nobelförsamlingen och i Nobelkommittén. 
 Open menu Share
0		0	
02/17/16--07:16: Konsistoriebeslut om rekrytering av ny rektor
Vid dagens sammanträde har KI:s konsistorium beslutat att hos regeringen begära att Karin Dahlman-Wright förordnas som vikarierande rektor för Karolinska Institutet efter Anders Hamsten. Konsistoriet (KI:s styrelse) beslutade också att starta en process för rekrytering av en ny ordinarie rektor. På motsvarande sätt startas en förkortad process för att så snart som möjligt utse en tillförordnad prorektor. — Nu börjar resan att återuppbygga det förtroende som gått förlorat, säger Konsistoriets ordförande Lars Leijonborg. Vi tror att Karin Dahlman-Wright är väl lämpad att ta det ansvaret. Vi behöver en tillförordnad prorektor vid hennes sida och i bästa fall kan vi ta beslut om inom ett par veckor. Att rekrytera en ny ordinarie rektor för en sexårsperiod är en uppgift som däremot måste få ta tid. Med stor sannolikhet kan ett sådant beslut fattas först i höst. Vid sammanträdet informerade också Karin Dahlman-Wright om att oredlighetsärendet mot kirurgen Paolo Macchiarini kommer att öppnas på nytt och överlämnas till Centrala Etiksprövningsnämnden för yttrande.   
 Open menu Share
0		0	
02/18/16--01:10: Ministerbesök ska öka samarbetet med Indonesien
Muhammad Nasir, Indonesiens forsknings- och utbildningsminister, besöker i dag Karolinska Institutet. Ministern är i Sverige på en artighetsvisit, där han ska skriva ett så kallat Letter of Intent med det svenska utbildningsdepartementet om att öka ländernas samarbete inom forskning och utbildning. Med sig till KI har Muhammad Nasir bland andra Indonesiens ambassadör i Sverige och Sveriges ambassadör i Jakarta. Huvudvärd för besöket är Maria Masucci, vicerektor vid KI för internationella frågor. – Vi ser att den vetenskapliga världen blir mer och mer internationell, så vi är måna om att etablera kontakter med andra universitet och andra länder. På det viset vill vi främja mobiliteten, både in till och ut från KI, säger Maria Masucci. Vid besöket deltar också prodekan Gunnar Nilsson och två av Karolinska Institutets dekaner; Hans-Gustaf Ljunggren och Anders Gustafsson. Den besökande delegationen kommer att få en översiktlig presentation av KI:s verksamhet. Karolinska Institutet har sedan några månader tillbaka ett samarbete med den indonesiska utbildningsfonden LPDP. I höstas undertecknades ett så kallat Memorandum of Understanding som slog fast att fonden och KI tillsammans ska undersöka och utveckla olika samarbetsformer, och att LPDP kommer att stötta masterstudenter och doktorander som vill studera vid Karolinska Institutet. I år har 45 indonesiska studenter sökt till KI:s mastersprogram, att jämföra med 16 förra året. Ledningen hoppas att ministerbesöket på sikt kan få den siffran att öka ytterligare och samtidigt öppna vägar för ökat samarbete inom doktorandutbildning och forskning. - Indonesien är Sydöstasiens största ekonomi och har haft en hög tillväxt under det senaste årtiondet. Det finns ett stort intresse för internationella relationer som skall främja utveckling inom utbildning och forskning, särskilt inom teknik och den biomedicinska sektorn. Vi ser mycket positivt på detta, säger Maria Masucci. Text: Lisa Kirsebom 
 Open menu Share
0		0	
02/18/16--07:16: Karin Dahlman-Wright blir vikarierande rektor vid Karolinska Institutet
Regeringen har den 18 februari beslutat att anställa Karin Dahlman-Wright som vikarierande rektor vid Karolinska Institutet. Hon ersätter Anders Hamsten, som ställde sin plats till förfogande den 13 februari. Karin Dahlman-Wright utnämndes till prorektor den 1 januari 2016 och är professor i molekylär endokrinologi sedan 2009. Hennes forskning fokuserar på studier av östrogen signalering med specifikt fokus på typ 2 diabetes och bröstcancer. Pressmeddelande från regeringskansliet. 
 Open menu Share
0		0	Felrekrytering, forskningsfusk och fallerande implantat som aldrig borde opererats in i patienter – det är allvarliga anklagelser som under en längre tid riktats mot Paolo Macchiarini och KI:s agerande kopplat till hans verksamhet. Efter SVT:s dokumentärserie Experimenten har kritiken resulterat i en förtroendekris för universitetet, rektors avgång och nya utredningar som ska ge svar på vilka misstag som begåtts. Nedan följer en översikt av händelseförloppet hittills. Hösten 2010 / Paolo Macchiarini rekryteras som gästprofessor till Karolinska Institutet, KI, för att bedriva grundforskning inom området regenerativ medicin/stamcellsbiologi. Samtidigt anställs han på deltid som överläkare och kirurg på Karolinska Universitetssjukhuset. 2011-2012 / Paolo Macchiarini genomför tre transplantationer av stamcellsbeklädda konstgjorda luftstrupar vid Karolinska Universitetssjukhuset. Sjukhuset beslutar att genomföra operationerna som vård på så kallad vitalindikation – det vill säga ett försök att rädda patienternas liv. I november 2011 publicerar Macchiarini en artikel i The Lancet som beskriver operationen av den första patienten. 2012 / Den andra patienten i ordningen som opererades vid Karolinska Universitetssjukhuset avlider några månader efter operationen, den som opererades först överlever i två och ett halvt år, den tredje är ännu vid liv, men vårdas fortfarande på sjukhus, i USA. 2013 / Karolinska Universitetssjukhuset stoppar alla fortsatta operationer med syntetiska luftstrupar och beslutar att inte förlänga Paolo Macchiarinis anställning som kirurg. December 2013 / Paolo Macchiarini inleder kliniska studier i Krasnodar, Ryssland, där patienter ska opereras i forskningssyfte. Detta är en bisyssla somsom godkänts av hans institution på KI. Januari 2014 / Den första patienten, som opererades i juni 2011 avlider. Juni 2014 / En belgisk forskare anmäler Paolo Macchiarini för oredlighet i forskning, forskningsfusk. Rektor vänder sig till KI:s etikråd för yttrande. Juni-augusti-september 2014 / Två olika anmälningar om misstanke om forskningsfusk lämnas in av fyra läkare vid Karolinska universitetssjukhuset. Enligt anmälarna har forskningsresultat beskrivits på ett alltför positivt sätt i sju av Paolo Macchiarinis vetenskapliga artiklar, som de menar felaktigt återspeglar patienternas tillstånd och implantatens funktion efter operationerna. De fyra är också forskare vid KI och tre av dem är medförfattare till några av de anmälda artiklarna. Augusti 2014 / Paolo Macchiarini inkommer med svar på anmälan 1, som gäller en artikel i Nature Communications. November 2014 / KI uppdrar åt Bengt Gerdin, professor emeritus vid Uppsala universitet, att som sakkunnig granska materialet i ärendet som gäller de två anmälningarna mot Macchiarini och ge sitt utlåtande. Mars 2015 / Etikrådet vid KI lämnar sitt yttrande över anmälan från den belgiske forskaren. Etikrådet skriver att de frågor som tas upp av forskaren är av vetenskapsteoretiskt slag snarare än av forskningsetiskt slag. April 2015 / Paolo Macchiarini inkommer med svar på anmälan 2 mot honom, som avser sex olika artiklar. April 2015 / KI bedömer att Paolo Macchiarini inte gjort sig skyldig till forskningsfusk enligt den anmälan som lämnades av den belgiske forskaren. Maj 2015 / Bengt Gerdin överlämnar sitt särskilda yttrande till Karolinska Institutet. Slutsatsen är att Macchiarini gjort sig skyldig till forskningsfusk i  de artiklar som de fyra läkarna anmält. Juni 2015 / Paolo Macchiarini och medförfattare inkommer med yttranden över Bengt Gerdins särskilda yttrande. Augusti 2015 / KI konstaterar vid en sammantagen bedömning att Paolo Maccharini inte gjort sig skyldig till forskningsfusk, men säger samtidigt att hans forskning inte uppfyllt KI:s och vetenskapssamhällets högt ställda krav på kvalitet. KI:s bedömning görs  med hänvisning till att ny information har framkommit genom Paolo Macchiarinis och övriga medförfattares yttranden som svar på Bengt Gerdins särskilda yttrande. En sammanfattning av skillnaderna mellan Bengt Gerdins slutsats och KI:s beslut finns här. November 2015 / Paolo Macchiarinis gästprofessur vid KI avslutas och han får en tidsbegränsad anställning som forskare vid KI, till och med 30 november 2016 December 2015 / Bengt Gerdin står fast vid sin slutsats efter att på eget initiativ gått igenom KI:s beslut och det utredningsmaterial som inkom efter hans egen rapport stod klar. Gerdin mejlar sina slutsatser till rektor Anders Hamsten. Januari 2016 / Tidningen Vanity Fair publicerar en artikel där Paolo Macchiarini anklagas för att ha ljugit om bland annat sitt CV. KI påbörjar en utredning för att granska riktigheten i det CV som Paolo Macchiarini lämnat till KI i samband med sin anställning. 13, 20 och 27 januari 2016 / Dokumentärserien Experimenten sänds i SVT. Dokumentären som följer Macchiarini visar hur patienter far illa och dör i efter transplantationer med artificiella luftstrupar och väcker många vård- och forskningsetiska frågor. Omvärlden reagerar kraftfullt och resultatet blir en förtroendekris för KI. 1 februari 2016 / KI:s första granskning av Paolo Macchiarinis CV är klar och bekräftar att det innehåller flera felaktigheter. Dessa bedöms dock inte vara tillräckligt allvarliga för att motivera avsked eller uppsägning. Slutlig granskning ännu inte klar. 4 februari 2016 / Paolo Macchiarinis anställning vid Karolinska Institutet kommer inte att förlängas, beslutar rektor Anders Hamsten. 4 februari 2016 / En extern utredning tillsätts av Karolinska Institutets styrelse, konsistoriet. Den ska granska Karolinska Institutets hantering av hela ärendet – från rekryteringen av Macchiarini 2010 till idag - och leds av juristen Sten Hecksher. Konsistoriet beslutar också att ge rektor Anders Hamsten fortsatt förtroende under granskningens genomförande. 7 februari 2016 / Urban Lendahl, sekreterare i Nobelkommittén vid Karolinska Institutet, meddelar att han på egen begäran avgår från sin post. Anledningen är ”omsorg om Nobelprisarbetet” då han uppfattar att han kan komma att innefattas i den externa utredningen. 13 februari 2016 / Rektor Anders Hamsten meddelar att han avgår. Samtidigt meddelar han att KI kommer att öppna ett nytt oredlighetsärende kring forskaren Paolo Macchiarini efter att KI fått nya uppgifter som bland annat ger en annan bild av den första patienten, från Island, vars fall ligger till grund för några av Macchiarinis artiklar. KI har dessutom mottagit en ny anmälan om misstänkt oredlighet i forskning riktad mot Macchiarini. 13 februari 2016 / Prorektor Karin Dahlman-Wright går in och fullföljer rektors uppgifter som ställföreträdande rektor. 13 februari 2016 / Fyra professorer ur Nobelförsamlingen vid Karolinska Institutet avstår från att medverka i Nobelförsamlingens arbete under den tid som utredning pågår i Macchiariniärendet. Det är avgående rektor Anders Hamsten, dekanus för forskning Hans-Gustaf Ljunggren, Katarina Le Blanc samt Urban Lendahl som väljer att avstå eftersom de kommer att omfattas av Sten Heckschers utredning. 17 februari / KI:s styrelse – konsistoriet - beslutar att hos regeringen begära att Karin Dahlman-Wright förordnas som vikarierande rektor för Karolinska Institutet efter Anders Hamsten. 18 februari / Regeringen beslutar att anställa Karin Dahlman-Wright som vikarierande rektor vid Karolinska Institutet. Dahlman-Wright utnämndes till prorektor den 1 januari 2016 och är professor i molekylär endokrinologi sedan 2009 22 februari / Dekanus för forskning Hans-Gustaf Ljunggren begär entledigande från uppdraget som dekanus. Artikeln kommer att uppdateras. 
 Open menu Share
0		0	
02/22/16--10:19: Utredningar och andra åtgärder efter Macchiarini
Efter de uppgifter som framkommit om forskaren och kirurgen Paolo Macchiarinis verksamhet har ett antal utredningar och andra åtgärder inititerats. …vid Karolinska Institutet Oredlighetsutredning öppnas på nytt. Efter att nya uppgifter inkommit som bland annat ger en annan bild av den första patienten, vars fall ligger till grund för några av Paolo Macchiarinis artiklar, avser KI ta upp oredlighetsutredningen igen. I den utredningen kommer Karolinska Institutet att inhämta yttrande från expertgruppen för oredlighet i forskning vid Centrala etikprövningsnämndens (CEPN). Extern granskning av Karolinska Institutets hantering av Macchiarini-ärendet. Utredningen leds av juristen Sten Hecksher, som i sin tur tar hjälp av författaren Ingrid Carlberg och professor Carl Gahmberg. Heckscher kommenterar utredningsarbetet. Översyn av regler för bisysslor. För att ytterligare tydliggöra att bisysslor som bedrivs utomlands ska ske under samma etiska regler som gäller för motsvarande verksamhet vid KI, genomförs nu en översyn av KI:s bisyssloredovisning. Risker för förtroendeskada i samband med bisyssla ska sammanställas, analyseras och presenteras för konsistoriet. Bisysslohantering vid KI. Översyn av rekryteringsprocess. Anställningsordningen ska kompletteras med särskilda rutiner för rekryteringar av forskare som saknar tydlig hemvist på ett specifikt universitet. För forskare där särskilda risker med verksamheten kan identifieras ska särskild uppmärksamhet riktas mot att få uppvisade CV vidimerade. Översyn av rektors delegationsordning. Översyn av rektors besluts- och delegationsordning och fördelningen av ansvaret mellan olika befattningshavare på institutionerna. Vid behov skall ansvarsfördelningen tydliggöras. …vid Karolinska Institutet och Karolinska Universitetssjukhuset KI och Karolinska universitetssjukhuset har inlett en gemensam översyn av gränsdragningen mellan hälso- och sjukvård och forskning. Denna översyn initierades av KI och sjukhusets ledningar efter utredningen om oredlighet i forskning som gäller Paolo Macchiarini. Uppdraget består i att definiera gränssnittet mellan kliknisk applikation och forskning när det gäller experimentell terapi samt formulera tydliga riktlinjer för universitetssjukvård och akademi. Översynen beräknas vara klar till sommaren. …vid Karolinska Universitetssjukhuset Sjukhuset tillsätter en extern utredning kring omständigheterna när tre patienter genomgick luftstrupsoperationer, ledda av Paolo Macchiarini, vid Karolinska Universitetssjukhuset 2011 och 2012. Utredningen leds av Kjell Asplund, professor emeritus i medicin och ordförande i Statens medicinsk-etiska råd. Utredningen beräknas vara klar i augusti. …vid andra myndigheter Inspektionen för vård och omsorg, IVO. De fyra läkare som anmälde Paolo Macchiarini skickade samtidigt en anmälan till Centrala etikprövningsnämnden (CEPN) vid Vetenskaprådet. CEPN bedömde att frågan föll inom IVO:s ansvarsområde och vidaresände anmälan dit. IVO gjorde en polisanmälan för att få prövat om operationerna med syntetiska luftstrupar vid Karolinska Universitetssjukhuset utgjorde brott mot etikprövningslagen. Åklagaren valde istället att inleda förundersökning gällande vållande till annan död och vållande till kroppsskada. Nyheten på IVO:s hemsida. Läkemedelsverket, LMV. Operationerna anmäldes till LMV för brott mot läkemedelslagen då det saknades tillstånd att använda implantat av artificiella luftstrupar. För att få klarhet i rättsläget har Läkemedelsverket gjort en anmälan till polis och åklagare.  Polis och åklagare. Såväl IVO som LMV anmälde operationerna till polis och åklagare. Universitetskanslersämbetet (UKÄ). Den 10 februari meddelade UKÄ att de har mottagit en anmälan mot Karolinska Institutet. UKÄ begär in konsistoriets kommande utredning så snart den är färdigställd, liksom en redogörelse från Karolinska institutet för vilka åtgärder som utredningen föranleder. Beslut om hur ärendet ska hanteras vid UKÄ kommer att fattas efter att ämbetet fått in begärt underlag. (Universitetskanslern, tidigare rektor KI, deltar ej i utredningen vid UKÄ p g a jäv.) …vid Regeringen Utredning av process för oredlighetsutredningar. Minister för högre utbildning och forskning, Helene Hellmark Knutsson, har tillsatt särskild utredare för att undersöka behovet av en ny hantering av ärenden som rör utredning av oredlighet i forskning och lämna förslag som säkerställer en tydlig och rättssäker hantering av misstänkt oredlighet. Uppdraget ska redovisas senast den 25 november 2016. KI är remissinstans i utredningen … vid Kungliga Vetenskapsakademin i samverkan med Läkaresällskapet. Kungl. Vetenskapsakademien, KVA, har meddelat beslut om en rad åtgärder mot de brister i hanteringen av forskningsfusk och klinisk forskning i samband med Paolo Macchiarinis forskning. Vetenskapsakademien tillsätter också, tillsammans med Svenska Läkaresällskapet, en utredning med uppgift att föreslå rekommendationer för kliniker och forskare som arbetar i gränsområdet mellan klinisk forskning och sjukvård.  Pressmeddelande från KVA. … vid Statens medicinsk-etiska råd, Smer Smer har ett pågående projekt om så kallad klinisk innovation. Det som avses är kliniskt utvecklingsarbete som sker i gränsområdet mellan klinisk forskning och etablerad sjukvård. Smer ska i sitt projekt analysera vilka problem som kan uppstå och om det finns behov ett tydligare regelverk eller riktlinjer på området. Nyhet från Smer. 
 Open menu Share
0		0	
02/23/16--07:16: KI överväger att avskeda Macchiarini
Paolo Macchiarini, som har en anställning som forskare vid Karolinska Institutet till och med den 30 november 2016, blev under måndagen den 22 februari underrättad av KI om att KI överväger att avskeda honom. Beskedet kommer knappt tre veckor efter att KI den 4 februari beslutade att Paolo Macchiarinis anställning inte skulle förlängas efter den 30 november. Nu vill KI att anställningen upphör ännu tidigare. Orsaken är att KI inte längre har förtroende för Paolo Macchiarini. Paolo Macchiarini fick beskedet under måndagen. Som arbetstagare har han nu rätt till överläggning i frågan, om sådan begärs senast en vecka efter beskedet. Ett beslut om avsked tas slutgiltigt av KI:s personansvarsnämnd och processen tar några veckor, enligt KI:s personaldirektör Mats Engelbrektson. 
 Open menu Share
0		0	
02/24/16--01:10: Medicinsk Vetenskap om hjärtstopp
När hjärtat stannar minskar chansen till överlevnad drastiskt för varje minut som går innan hjärtlungräddning startar. Idag överlever en av tio som drabbas utanför sjukhus. Nya numret av Medicinsk Vetenskap handlar om hur forskarna på flera olika sätt försöker hitta sätt att rädda fler liv. Dessutom: Har du en dålig chef? Så riskerar det försämra din hälsa. Läs också intervjun med professor Anna Mia Ekström som vill öka kunskapen om smittfri hiv. Plus: Perspektiv på genteknik, svampkroppen runt och rökning genom tiderna. Med mera. På djupet om hjärtstopp  Intervjun med Anna Mia Ekström  Perspektiv: Ny metod för genmodifiering ger etiska frågor    Läs mer om Medicinsk Vetenskap  Följ Medicinsk Vetenskap på Facebook 
 Open menu Share
0		0	
02/26/16--00:09: Anna Wedell invald i KVA
Kungliga vetenskapsakademien, KVA, har valt in två nya ledamöter i akademins klass för medicinska vetenskaper. En av dem är Anna Wedell, professor vid institutionen för molekylär medicin och kirurgi vid Karolinska Institutet.  Anna Wedell forskar om ärftliga ämnesomsättningssjukdomar i syfte att utreda sjukdomsmekanismer och förbättra diagnostiken. På senare tid har hon fokuserat på diagnostik av hittills okända sjukdomar. I flera internationellt uppmärksammade publikationer har hon kunnat påvisa mutationer i nya gener inblandade i neurologiska tillstånd, som då fått sin förklaring. Anna Wedell är också överläkare/verksamhetschef vid Centrum för Medfödda Metabola Sjukdomar, CMMS, vid Karolinska Universitetssjukhuset, som står för den landsomfattande nyföddhetsscreeningen i Sverige. Vid samma tillfälle valdes även Diana Karpman vid Lunds Universitet in i KVA:s klass för medicinska vetenskaper. Läs mer i pressmeddelandet från KVA. Text: Karin Söderlund Leifler 
 Open menu Share
0		0	
02/28/16--11:20: Professorskollegiet träffades för att diskutera ett bättre KI
Måndagen den 22 februari träffades professorskollegiet, ett öppet diskussionsforum för KI:s professorer. En huvudpunkt vid mötet var: ”Vad kan professorskollegiet göra för att återställa förtroendet för KI?” Tre frågor till... Nancy Pedersen, professor vid Institutionen för medicinsk epidemiologi och biostatistik, som var med och arrangerade mötet. Hur var stämningen på mötet med professorskollegiet? Entusiasmen var stor, runt 180 var anmälda men vi har en känsla att över 200 professorer kom dit. Det var glädjande att så många ställde upp och stämningen var engagerad. Den gemensamma känslan var att vi är en resurs beredda att bidra till och ta ansvar för det förändringsarbete som behövs inom KI. Vilken var den viktigaste frågan? Vi fokuserade på hur vi kan ta lärdom av vad som lett fram till Macchiariniaffären. Förutom att vi diskuterade hur man tar lärdomarna till sig fanns det även konkreta förslag, t ex att det bör finnas någon form av fakultetssenat som kan bidra med stöd till KI:s ledning. Dessutom hade vi en diskussion om processen för att rekrytera en ny rektor. Där var det många som hade goda synpunkter och råd. Vad kom ni fram till? Det vi kom fram till var att vi i professorskollegiet skall träffas oftare, nästa möte blir 11 april. Det här mötet var som en nystart för professorskollegiet som inte har setts på länge. Några professorer reflekterade kring att vi måste utveckla vår kommunikation, hur vi syns utåt och i vilka kanaler. Vi diskuterade också arbetet inom våra egna forskargrupper och institutioner och hur det kan bli bättre. Och där betonades att vi bör ha en atmosfär som präglas av etik, värdegrund, kommunikation och transparens.Vid nästa möte då vår vikarierande rektor kommer att närvara ser jag framemot att vi diskuterar mer konkreta frågor och åtgärder. Text: Maja Lundbäck 
 Open menu Share
0		0	
03/01/16--03:12: Henrik Grönberg blir vikarierande prorektor vid KI
Vid ett extra sammanträde den 29 februari har konsistoriet (KI:s styrelse) beslutat att utse professor Henrik Grönberg till vikarierande prorektor vid Karolinska Institutet. Han ersätter tidigare prorektor Karin Dahlman-Wright, som den 18 februari anställdes som vikarierande rektor. Henrik Grönberg är professor i cancerepidemiologi och har tidigare varit prefekt vid institutionen för medicinsk epidemiologi och biostatistik.  – Henrik Grönberg har kombinerat framgångsrik forskning med administrativa uppgifter som prefekt och ordförande i hörandeförsamlingen. Konsistoriet bedömer att han snabbt kan gå in i rollen som vikarierande prorektor och bli ett effektivt stöd för rektor i en tid då KI behöver både stabilitet och förändringar, säger konsistoriets ordförande Lars Leijonborg. Henrik Grönberg kommer att verka som vikarierande prorektor från och med den 7 mars fram till dess att en ordinarie rektor tillträder. 
 Open menu Share
0		0	
03/03/16--06:15: Regeringen: Behov av förnyelse i Karolinska Institutets styrelse
Regeringen har i dag den 3 mars fattat beslut om att ge en nomineringsgrupp uppdraget att komma med förslag som innebär delvis nya ledamöter i Karolinska Institutets styrelse (konsistoriet). Regeringen utser förre universitetskanslern Lars Haikola till ny ledamot i nomineringsgruppen, vars uppdrag är att föreslå externa ledamöter till KI:s styrelse. Läs mer i regeringens pressmeddelande den 3 mars. Karolinska Institutets konsistorium. 
 Open menu Share
0		0	
03/05/16--07:16: Etikrådets uppdrag ses över
I går hade vikarierande rektor Karin Dahlman-Wright och universitetsdirektören Per Bengtsson ett möte med Etikrådet vid KI. Bakgrunden är att det finns ett behov av att tydliggöra och revitalisera arbetet med de forskningsetiska frågorna vid KI efter den senaste tidens händelser. Uppdraget till rådet ska därför ses över och eventuellt utvidgas. När det nya uppdraget är definierat ska vi ta ställning till vilka kompetenser som kommer att behövas. – Karolinska Institutet är ett universitet där de etiska frågorna ska stå i centrum. Den senaste tidens händelser har visat på vikten av KI:s arbete med etiska frågor och vår värdegrund, säger Karin Dahlman-Wright. Vem som ska leda arbete med att se över Etikrådets uppdrag kommer att vara klart inom ett par veckor och ett reviderat uppdrag för Etikrådet beräknas vara klart före sommaren. I anslutning till att det nya rådet ska bemannas kommer rådets nuvarande medlemmar att tillfrågas om de eventuellt står till förfogande i en framtida organisation för etiska frågor vid KI. 
 Open menu Share
0		0	
03/07/16--01:10: Depression och ångest kan minska chanserna för IVF-graviditet
Depression och ångest, och inte nödvändigtvis användningen av antidepressiva läkemedel, är kopplade till lägre andel graviditeter och levande födslar efter in vitro-fertilisering, enligt en stor registerstudie från Karolinska Institutet. Fynden publiceras i tidskriften Fertility & Sterility och kan vara intressanta för läkare som behandlar infertilitet och för kvinnor med depression eller ångest som planerar att genomgå fertilitetsbehandling. Behandling med antidepressiva har ökat både i allmänhet och bland kvinnor i barnafödande ålder under de senaste årtiondena. Särskilt användningen av selektiva serotoninåterupptagshämmare, SSRI, har ökat. Men än så länge vet vi relativt lite om antidepressiva läkemedels effekt på fertiliteten och förmågan att få barn. Den nya studien, som inkluderar mer än 23 000 kvinnor, är den största hittills som utvärderar kopplingen mellan depression, ångest och antidepressiva och resultatet av in vitro-fertilisering, IVF. Forskarna använde sig av anonymiserade data från alla IVF-behandlingar som genomförts i Sverige från år 2007 och framåt. Uppgifterna kom från det nationella kvalitetsregistret för assisterad befruktning. Forskarna kopplade uppgifterna till information om depression, ångest och utskrivna antidepressiva läkemedel från nationella patientregistret och läkemedelsregistret. Ångestdiagnos de senaste två åren Av alla kvinnorna i studien hade 4,4 procent haft en depression- eller ångestdiagnos under de senaste två åren före IVF-behandlingen och/eller fått antidepressiva utskrivet under de sex månaderna före behandlingsstart. Forskarna jämförde andelen graviditeter, levande födslar och missfall hos dessa kvinnor med andelen bland kvinnor som inte hade en diagnos eller antidepressiva. – Vi fann att kvinnor som genomgick sin första IVF-behandling och som antingen hade diagnosticerats med depression eller ångest eller hade fått ett antidepressivt läkemedel utskrivet hade lite färre graviditeter och levande födslar jämfört med kvinnor som inte hade dessa tillstånd eller tog antidepressiva innan de började sin IVF-behandling. En viktig sak som vi fann var att kvinnor som hade en diagnos men som inte fått antidepressiva läkemedel utskrivet hade ännu lägre chans att bli gravida eller föda ett levande barn, säger förstaförfattaren Carolyn Cesta, doktorand vid institutionen för medicinsk epidemiologi och biostatistik. SSRI är den vanligaste typen av antidepressiva läkemedel som skrivs ut i Sverige. I den stora gruppen kvinnor som tog just SSRI var det ingen skillnad när det gällde graviditet och levande födsel efter IVF-behandling. Däremot hade den lilla grupp kvinnor som använde andra sorters antidepressiva än SSRI, och som hade svårare depression och ångest, mindre chans att bli gravida och föda ett levande barn, samt en ökad risk för missfall efter IVF-behandling. Den underliggande faktorn – Sammantaget tyder resultaten på att depression- och ångestdiagnoser kan vara den underliggande faktorn som leder till färre graviditeter och levande födslar hos dessa kvinnor, säger Anastasia Nyman Iliadou, docent vid institutionen för medicinsk epidemiologi och biostatistik. Hon påpekar att eftersom studien inte var randomiserad är det möjligt att resultaten också kan förklaras av livsstilsfaktorer eller genetiska faktorer som är associerade med depression och ångest, och som inte har mätts i studien. Forskningen har fått finansiellt stöd från EU:s sjunde ramprogram, Vetenskapsrådet, Strategiska forskningsprogrammet i epidemiologi, Karolinska Institutet och European Society of Contraception and Reproductive Health. Text: Karin Söderlund Leifler Publikation Depression, Anxiety, and Antidepressant Treatment in Women: Association with In-vitro Fertilization Outcome Carolyn E Cesta, Alexander Viktorin, Henrik Olsson, Viktoria Johansson, Arvid Sjölander, Christina Bergh, Alikistis Skalkidou, Karl-Gösta Nygren, Sven Cnattingius, Anastasia N Iliadou Fertility & Sterility, published online 23 February 2016, doi: 10.1016/j.fertnstert.2016.01.036 
 Open menu Share
0		0	
03/07/16--08:17: Kan förklara hur kända genvarianter påverkar risk för prostatacancer
Forskare vid Karolinska Institutet och Oulu universitet i Finland har klarlagt genregulatoriska mekanismer som kan förklara hur kända genetiska varianter påverkar risken för prostatacancer. Fynden, som publiceras i tidskriften Nature Genetics, avslöjar utbredda förändringar i regleringen av androgenreceptorn, en nyckelfaktor i prostatacancer. De allra, allra flesta av de tre miljarder basparen i människans arvsmassa, även kallat genom, är identiska mellan olika individer. Trots det har genetiska sekvensvariationer som förekommer i befolkningen en betydande effekt på en individs anlag för att utveckla olika sjukdomar. I fallet med prostatacancer har 100 områden med genetisk variation identifierats genom jämförande genetiska studier. Var och en har en liten men signifikant påverkan på risken för prostatacancer. Tidigare studier har demonstrerat en association mellan dessa områden och sjukdom, men de molekylära processerna som ligger bakom kopplingen till sjukdomsutveckling har hittills inte blivit avslöjade för de flesta av dessa 100 genetiska regioner. Med hjälp av datorberäkningar och statistiska analyser har Thomas Whitington och kollegor på Karolinska Institutet utvecklat en metod för att analysera de molekylära processerna vid dessa genomiska områden. Forskarna identifierade mekanismer som kan förklara många av de kända associationerna mellan genetisk variation och prostatacancerrisk. Dessa upptäckter bekräftades med olika molekylära tekniker av en forskargrupp ledd av Gong-Hong Wei vid Oulu universitet. – Framför allt upptäckte vi att bindningar i fysiska komplex som har att göra med androgenreceptorn, en transkriptionsfaktor med en nyckelroll i prostatacancer, ofta bryts av DNA-sekvensvariation som är associerad med sjukdomen, säger Thomas Whitington vid institutionen för medicinsk epidemiologi och biostatistik vid Karolinska Institutet, en av forskarna bakom studien. Binder till DNA  Transkriptionsfaktorer är viktiga molekylära komponenter i cellen som binder till DNA och påverkar närliggande geners aktivitet. Androgenreceptorn är en transkriptionsfaktor som gynnar prostatacancercellers förökning och överlevnad. I den aktuella studien fann forskarna att inbindning av androgenreceptorn till dessa områden med genetisk variation ofta var tumörspecifik och inte förekom i normal prostatavävnad. – Det här arbetet förfinar vår förståelse av hur det här molekylära maskineriet är inblandat i sjukdomsprocesser. En förbättrad förståelse för androgenreceptobindning kan visa sig särskilt användbar eftersom receptorns aktivitet blir avgörande under behandling av sena stadier av aggressiv prostatacancer, säger Thomas Whitington. Forskningen utfördes av forskare vid Karolinska Institutet, Oulu universitet i Finland och Cambridge universitet i Storbritannien. Arbetet leddes av Fredrik Wiklund, Johan Lindberg och Gong-Hong Wei tillsammans. Thomas Whitington och Ping Gao är försteförfattare till artikeln. Forskningen har fått finansiellt stöd från bland annat Cancer Research UK, Cancerfonden, Linnéstöd från Vetenskapsrådet och Academy of Finland. Text: Karin Söderlund Leifler Vårt pressmeddelande om studien Publikation Gene regulatory mechanisms underpinning prostate cancer susceptibility Thomas Whitington, Ping Gao, Wei Song, Helen Ross-Adams, Alastair Lamb, Yuehong Yang, Ilaria Svezia, Daniel Klevebring, Ian Mills, Robert Karlsson, Silvia Halim, Mark Dunning, Lars Egevad, Anne Warren, David Neal, Henrik Grönberg, Johan Lindberg, Gong-Hong Wei, Fredrik Wiklund Nature Genetics, online 7 March 2016, doi: 10.1038/ng.3523 
 Open menu Share
0		0	
03/07/16--23:08: Lång inlärningskurva för kirurger som opererar matstrupscancer
Uppemot 60 operationer, så många ingrepp av samma slag behöver en kirurg som opererar matstrupscancer ha gjort för att inte bristande erfarenhet ska påverka den långsiktiga överlevnaden negativt, enligt en stor, svensk kohortstudie av forskare vid Karolinska Institutet tillsammans med brittiska kollegor. Fynden, som publiceras i tidskriften Journal of Clinical Oncology, kan få stor betydelse i klinisk praxis. Det är välkänt att patientens överlevnad efter matstrupscancerkirurgi hänger ihop med kirurgens erfarenhet av ingreppet, men det har inte varit känt hur många operationer som krävs innan kirurgen når den kompetens som krävs för optimala resultat avseende risken att patienten dör. Den nya studien är den första som undersökt kirurgens inlärningskurva i relation till dödlighet på kort och lång sikt. – Det vi ser i studien är att en kirurg behöver göra 15 operationer för att uppnå ett stabilt resultat för överlevnaden under första månaden efter operationen, men hela 60 operationer innan han eller hon uppnår ett optimalt resultat på långtidsöverlevnaden. Det som var överraskande för mig var att inlärningskurvan för att optimera långtidsprognosen för tumöråterfall var så lång och att effekten var så tydlig, säger Jesper Lagergren, institutionen för molekylär medicin och kirurgi vid Karolinska Institutet och även knuten till Division of Cancer studies vid King’s College London, som har lett studien. Jesper Lagergrens forskargrupp har i samarbete med forskare vid Imperial College i London undersökt en svensk kohort om 1821 patienter som opererats för matstrupscancer i Sverige under åren 1987–2010. De hade opererats av 139 olika kirurger. Forskarna tog reda på vilken kirurg som hade opererat och kunde på så sätt studera inlärningskurvan. Erfarna kirurger  Trots att de som utför dessa operationer generellt är erfarna kirurger redan när de börjar operera matstrupscancer, visade analysen att inlärningskurvans vändpunkt för en stabil 5-årsdödlighet låg vid 60 operationer. Ingreppet som forskarna studerat är relativt ovanligt. Runt 150 operationer per år görs i Sverige. Det nya fyndet pekar på att det är bra att koncentrera matstrupscanceroperationerna till ett begränsat antal kirurger med särskilt intresse för just dessa operationer. – Resultaten kan ge vägledning i klinisk praxis och innebär att ett strukturerat mentor- och träningsprogram bör införas för matstrupscancerkirurgi. Kirurger som börjar operera matstrupscancer bör genomföra många operationer tillsammans med en mer erfaren matstrupscancerkirurg innan han eller hon börjar operera självständigt, säger Jesper Lagergren, som själv är matstrupscancerkirurg. Forskningen har finansierats med stöd av Vetenskapsrådet och Cancerfonden. Text: Karin Söderlund Leifler Vårt pressmeddelande om studien Publikation Surgical Proficiency Gain and Survival Following Esophagectomy for Cancer Sheraz R. Markar, Hugh Mackenzie, Pernilla Lagergren, George B. Hanna, Jesper Lagergren Journal of Clinical Oncology, online 7 March 2016 
 Open menu Share
0		0	
03/08/16--04:13: Ny nanopartikelteknologi för att dechiffrera membranproteiners struktur och funktion
Forskare vid Karolinska Institutet har utvecklat en nanopartikelteknologi som kan användas för att stabilisera membranproteiner, så att deras struktur kan undersökas i en miljö med lipidfetter. Metoden, som beskrivs i Nature Methods, gör det möjligt att komma åt proteiner som tidigare inte kunnat undersökas och har därför potential att möjliggöra utveckling av nya läkemedel, terapeutiska antikroppar och vacciner. – Vår teknik, som vi kallar Salipro, kan erbjuda en bredd av möjliga tillämpningar, som sträcker sig från strukturbiologi till upptäckten av nya farmakologiska substanser, samt att leverera proteinbaserade läkemedel och vacciner i behandlande syfte, säger studiens försteförfattare Jens Frauenfeld, som arbetade vid institutionen för medicinsk biokemi och biofysik vid Karolinska Institutet när studien gjordes. Mer än 60 procent av de läkemedel som används i dag är riktade mot membranproteiner. Dessutom är membranproteiner från virus den viktigaste beståndsdelen i befintliga vacciner. Därför spelar membranproteiner en viktig roll såväl biologiskt, som för utveckling av läkemedel och vacciner. Problemet som forskare ställs inför är att dessa proteiner är mycket instabila och därför svåra att undersöka. De är inbäddade i membran som består av olika sorters lipider. Oftast används detergenter för att extrahera membranproteinerna, men detergenter kan ge problem med proteininstabilitet och dålig kompatibilitet med metoder som används för biofysiska studier av proteiner. Lipidmiljön, som är viktig för membranproteiner, försvinner också när detergenter används. Finns naturligt i celler Forskarna bakom den nya studien tog sig runt problemet genom att använda ett litet protein som finns naturligt i celler, saposin. Vanligtvis transporterar saposin lipider mellan olika delar av cellen. Eftersom saposin binder till lipider undersökte forskarna om det gick att utveckla en metod för att skapa stabila saposin-baserade lipidnanopartiklar. Sedan utvidgade de metoden så att det blev möjligt att också bädda in och stabilisera ömtåliga membranproteiner i lipidnanopartiklarna. Forskarna visar att metoden underlättar högupplösta 3-dimensionella undersökningar av membranproteiner genom kryo-EM (single-particle electron cryo-microscopy), en teknik som används allt mer av forskare som vill studera proteiner med upplösning på atomnivå. De presenterar också en metod för att utvinna och stabilisera fragila membranproteiner från hiv-virus. – Sättet att få fram hiv-ytproteinet med Salipro-systemet är, såvitt vi vet, det första tillvägagångssättet som stabiliserar hiv-ytproteinet, inklusive de viktiga membrandomänerna, i ett lösligt och funktionellt tillstånd, säger Pär Nordlund vid institutionen för onkologi-patologi. Andra virala ytproteiner Författarna tror att tekniken också kan användas på andra virala ytproteiner, som hemagglutinin från influenzavirus, ebolavirusets G-protein eller hepatit C-virusets E-protein. I studien använder forskarna metoden på tre olika membranproteiner i undersökningar av deras struktur och funktion. Arbetet utfördes i Pär Nordlunds grupp vid Karolinska Institutet, i samarbete med forskare vid institutionen för biovetenskaper och näringslära vid Karolinska Institutet, University of California San Fransisco och European Molecular Biology Laboratory, EMBL. Projektet har finansierats med stöd av, bland annat, European Molecular Biology Organization (EMBO), Vetenskapsrådet, Knut och Alice Wallenbergs stiftelse, Cancerfonden och Barncancerfonden. Jens Frauenfeld har grundat företaget Salipro Biotech AB och tre av forskarna har gjort patentansökningar som är relaterade till forskningen. Text: Karin Söderlund Leifler Vårt pressmeddelande om den här studien (engelska) Publikation A Saposin lipoprotein nanoparticle system for membrane proteins Jens Frauenfeld, Robin Löving, Jean-Paul Armache, Andreas Sonnen, Fatma Guettou, Per Moberg, Lin Zhu, Caroline Jegerschöld, Ali Flayhan, John A.G. Briggs, Henrik Garoff, Christian Löw, Yifan Cheng, Pär Nordlund Nature Methods, published online 07 March 2016, doi: 10.1038/nmeth.3801 
 Open menu Share
0		0	
03/08/16--23:08: Tidig HPV-vaccination ger bäst skydd
HPV-vaccin ger bäst skydd mot höggradiga cellförändringar i livmoderhalsen om det ges före 17 års ålder, enligt en ny stor registerstudie från Karolinska Institutet och Folkhälsomyndigheten. Resultaten, som publiceras i tidskriften International Journal of Cancer, visar att vaccinet har god effekt när det gäller att förebygga höggradiga cellförändringar. Det finns mer än 100 olika typer av humant papillomvirus (HPV-virus). De sprids genom fysisk kontakt, till exempel via sex, och är mycket smittsamma. De flesta människor infekteras med en eller flera HPV-typer någon gång under livet. Minst tolv HPV-typer räknas som högriskvirus, eftersom infektion med dessa virus kan leda till cancer. Tidigare studier visar att vaccination mot HPV i en befolkning har effekt på både könssjukdomen kondylom och cellförändringar i livmoderhalsen. Cancer i livmoderhalsen orsakas av infektion med HPV-virus. HPV-typerna 16 och 18 orsakar omkring 70 procent av fallen. Samma virustyper ligger också bakom en stor andel av de höggradiga cellförändringar i livmoderhalsen, som kan utvecklas till invasiv cancer om de inte behandlas. HPV-typerna 16 och 18 ingår i det HPV-vaccin som har använts i Sverige sedan år 2007. Sedan år 2012 ingår HPV-vaccin i det svenska barnvaccinationsprogrammet och flickor i åldern 10–12 år erbjuds gratis vaccination genom skolhälsovården. Forskarna bakom den nya studien har undersökt effekten av HPV-vaccination på förekomst av höggradiga cellförändringar. De har särskilt studerat det som kallas cervikal intraepitelial neoplasi (CIN) grad 2 och 3, som kan vara ett förstadium till cancer. I studien ingår alla flickor och unga kvinnor i åldrarna 13–29 år som var bosatta i Sverige någon gång under åren 2006–2013, totalt 1,4 miljoner personer. Drygt 236 000 av dessa hade vaccinerats. Data om bland annat vaccination och histologiskt bekräftade höggradiga cellförändringar, CIN2 och CIN3, samlades in med hjälp av svenska rikstäckande vårdregister. Höggradiga cellförändringar Forskarna jämförde risken för höggradiga cellförändringar mellan vaccinerade och ovaccinerade kvinnor. Det visade sig att för de som vaccinerades före 17 års ålder var effektiviteten mot höggradiga cellförändringar 75 procent. Skyddseffekten sjönk till 46 procent för de som vaccinerades när de var 17–19 år, och till 22 procent för de som vaccinerades när de var 20–29 år. – Vår slutsats är att vaccinet skyddar mot allvarliga förstadier till livmoderhalscancer. Skyddseffekten är störst om man vaccinerar sig vid unga år, tidigare än 16 år, säger Lisen Arnheim Dahlström vid institutionen för medicinsk epidemiologi och biostatistik vid Karolinska Institutet, som har lett studien. Forskarna kommer att fortsätta studera effekterna av HPV-vaccination i befolkningen på lång sikt. En viktig fråga är om vaccinationsprogrammet uppnår förväntade effekter för att förebygga invasiv livmoderhalscancer. De höggradiga cellförändringar som undersöktes i den nya studien kan över tid utvecklas till cancer, men det kommer att dröja flera år innan forskarna kan studera skyddet mot livmoderhalscancer. Studien har finansierats med stöd av Stiftelsen för strategisk forskning och Strategiskt forskningsområde i epidemiologi (SFO), Karolinska Institutet. Text: Karin Söderlund Leifler Vårt pressmeddelande om studien Publikation Quadrivalent HPV vaccine effectiveness against high-grade cervical lesions by age at vaccination: A population-based study Eva Herweijer, Karin Sundström, Alexander Ploner, Ingrid Uhnoo, Pär Sparén, Lisen Arnheim-Dahlström International Journal of Cancer, version of record online 9 March. 2016, doi: 10.1002/ijc.30035 
 Open menu Share
0		0	
03/09/16--02:11: KI:s utbildningar för specialistsjuksköterskor behåller examenstillstånd
Universitetskanslersämbetet (UKÄ) har nu följt upp samtliga tjugotvå specialistsjuksköterskeutbildningar som tidigare fått omdömet bristande kvalitet vid utvärdering, däribland nio specialistsjuksköterskeexamina vid Karolinska Institutet. UKÄ bedömer att bristerna är åtgärdade för de aktuella utbildningarna och de får därmed behålla sina examenstillstånd. År 2014 fick nio inriktningar på Karolinska Institutets specialistsjuksköterskeutbildningar omdömet bristande kvalitet medan magisterexamen i omvårdnad omdömet hög kvalitet. Efter att ha inkommit med åtgärder för de brister som specialistsjuksköterske-utbildningarna bedömdes ha vid utvärderingen är de inte längre ifrågasatta. I och med detta är alla av UKÄ utvärderade examina på KI godkända. – Erfarenheterna från utvärderingen kommer till stor användning då vi nu utformar ett kvalitetssystem för KI:s utbildningar, säger Annika Östman Wernerson, dekan för utbildning. Läs mer på UKÄ:s webbplats. Läs tidigare artikel på KI Nyheter från 2014-10-22: Vetenskapligheten brister på specialistsjuksköterskeutbildningen. 
 Open menu Share
0		0	
03/14/16--05:13: Sten Eirik W Jacobsen får Torsten Söderbergs akademiprofessur i medicin 2015
Kungl. Vetenskapsakademien har beslutat att tilldela Sten Eirik Waelgaard Jacobsen, Karolinska Institutet, Torsten Söderbergs akademiprofessur i medicin 2015. Sten Eirik Waelgaard Jacobsen erhåller professuren ”för sina banbrytande studier av blodcellers normala utmognad och canceromvandling”. Professuren, som är finansierad av Torsten Söderbergs Stiftelse, ska främja internationellt ledande forskning inom medicin på heltid i fem år vid en svensk medicinsk fakultet. Anslaget uppgår till sammanlagt 10 miljoner kronor. Läs mer på Torsten Söderbergs stiftelses webbplats. 
 Open menu Share
0		0	
03/15/16--00:08: Toppforskare vill se ökat samarbete för att bekämpa Alzheimers sjukdom
För att möta utmaningen med den ökande förekomsten av Alzheimers sjukdom är det nödvändigt med en samlad ansträngning och en gemensam plan för att gripa sig an problemet, anser en expertgrupp med internationellt ledande forskare inom området. I aprilnumret av tidskriften Lancet Neurology ger de rekommendationer om hur patientvård, grundforskning och klinisk forskning om Alzheimers sjukdom och andra demenssjukdomar ska organiseras i framtiden. Arbetet presenteras vid en workshop i Europaparlamentet i Bryssel den 15 mars i samband med Brain Awareness Week 2016. Lancets redaktörer har initierat en kommission i syfte att ge expertrekommendationer och information till politiker och beslutsfattare om Alzheimers sjukdom. Bengt Winblad, professor vid institutionen för neurobiologi, vårdvetenskap och samhälle, Centrum för Alzheimerforskning, fick uppdraget att organisera och leda expertkommissionen. Fler än 30 internationellt ledande forskare har bidragit och resultatet, en 78 sidor lång rapport, är den enda artikeln i aprilnumret av Lancet Neurology. Forskarna har identifierat en rad utmaningar som måste hanteras för att minska bördan av demenssjukdomar. – Nu gäller det för politikerna att förstå att det här är ett växande problem, som redan nu kostar samhället väldigt mycket pengar. Det behöver satsas pengar på forskning inom alla delar som rör sjukdomen, dels för att hitta bättre läkemedel, men också förbättra vård och prevention, säger Bengt Winblad. Alzheimers sjukdom är den vanligaste formen av demens och står för ungefär 60 procent av fallen. Den viktigaste riskfaktorn är hög ålder. I takt med att den förväntade livslängden ökar räknar man med att antalet personer med demens kommer att stiga. År 2015 uppskattades nästan 47 miljoner personer runt om i världen leva med demens. Till 2030 beräknas siffrorna vara 75 miljoner. Till år 2050 uppskattas runt 131 miljoner vara drabbade. Än så länge finns ingen behandling som effektivt kan bromsa eller stoppa sjukdomen. Samordna resurser Policydokumentet tar upp hälsoekonomi, epidemiologi, prevention, genetik, biologi, diagnos, behandling, vård och etik. Forskarna förespråkar att statliga myndigheter samverkar med läkemedelsbolag på en multinationell nivå för att samordna resurser och dela risker. – Min förhoppning är att policydokumentet ska stimulera ökat nationellt ochinternationellt samarbete och en öppenhet för samarbete med industrin. Det behövs samverkan, inte bara inom forskningen utan även inom politiken på alla nivåer, säger Bengt Winblad. Artikeln är skriven av forskare från Sverige, Frankrike, Storbritannien, Australien, Danmark, Kanada, Schweiz, Italien, Luxemburg, USA, Tyskland och Nederländerna. Workshopen i Bryssel arrangeras av parlamentets STOA-panel (Science and Technology Options Assessment) i samband med internationella Brain Awareness Week 2016. Text: Karin Söderlund Leifler Vårt pressmeddelande om expertrapporten Publikation Defeating Alzheimer’s disease and other dementias: a priority for European science and society Bengt Winblad, Philippe Amouyel, Sandrine Andrieu et al. Lancet Neurology, 2016;15:455-532, published online 14 March 2016 
 Open menu Share
0		0	
03/16/16--00:08: Flyktingar har högre risk för psykos
Jämfört med andra utrikesfödda och svenskar löper flyktingar väsentligt högre risk för psykos, enligt en ny stor registerstudie från Karolinska Institutet. Fynden, som publiceras i tidskriften BMJ, stödjer teorier om att traumatiska upplevelser kan öka risken för att utveckla schizofreni och andra icke-affektiva psykossjukdomar. Det är välkänt att flyktingar utgör en särskilt utsatt grupp med sämre hälsa än både svenskfödda personer och andra invandrargrupper som inte är flyktingar. I den nya studien använde sig forskarna av nationella register för att undersöka om flyktingar löper större risk än andra utrikesfödda grupper och svenskfödda att drabbas av psykossjukdom. Schizofreni och andra icke-affektiva psykoser är allvarliga psykiatriska sjukdomar, som drabbar ungefär 2 procent av befolkningen. Sjukdomen debuterar ofta under övergången till vuxenliv och innebär ett stort lidande. Många studier i både Sverige och i andra länder, har samstämmigt visat att utlandsfödda och deras barn har en betydligt högre risk för psykossjukdom jämfört med inrikes födda, men orsakerna är outforskade. Fram till nu har det varit okänt om flyktingar, som ju är en extra utsatt grupp bland de utrikesfödda, har en ännu större risk att drabbas av just psykos. I Sverige eller utomlands I den nu aktuella studien följde forskarna 1,3 miljoner unga svenskar födda antingen i Sverige eller utomlands i som mest 13 år.  Alla uppgifter var anonymiserade. Personerna följdes från det att de fyllde 14 år, eller kom till Sverige, beroende på vilket som inträffade först. Under studieperioden fick 3 700 av dem diagnosen icke-affektiv psykos. – Risken för icke-affektiv psykos visade sig vara 66 procent högre för flyktingar än för andra utrikesfödda från samma regioner som flyktingarna. Jämfört med svenskfödda var risken nästan tre gånger så hög, säger studiens förstaförfattare Anna-Clara Hollander, psykolog och verksam vid institutionen för folkhälsovetenskap. Mönstret gällde både män och kvinnor, men var tydligast för män. Flyktingar från alla regioner hade högre risk än personer som kom från samma områden men som inte var flyktingar. Ett undantag var personer som kom från Afrika söder om Sahara, där båda grupperna hade lika förhöjd risk jämfört med den svenskfödda gruppen. Högre risk för icke-affektiva psykoser Forskarna bakom studien drar slutsatsen att det är en högre risk för icke-affektiva psykoser bland flyktingar jämfört med invandrare som inte är flyktingar. Alla invandrare, både flyktingar och de som inte är flyktingar, har en förhöjd risk jämfört med svenskfödda. Forskarna menar att sett i ett större sammanhang stöder deras fynd hypotesen att traumatiska livshändelser kan spela en roll för risken att insjukna i schizofreni och icke-affektiva psykoser. – Läkare, sjuksköterskor, psykologer och personer som planerar framtida vård behöver vara uppmärksamma på den höga psykosrisken hos flyktingar. Det är särskilt viktigt med tanke på att tidiga interventioner kan vara av yttersta vikt hos denna redan så utsatta grupp, säger Anna-Clara Hollander. Studien har gjorts i samarbete med forskare vid University College London i Storbritannien. Sistaförfattare är Christina Dalman, professor i  psykiatrisk epidemiologi vid institutionen för folkhälsovetenskap. Forskningen har finansierats med stöd av FORTE, Vetenskapsrådet och Sir Henry Dale Fellowship grundat av the Wellcome Trust och the Royal Society. Text: Karin Söderlund Leifler Vårt pressmeddelande om studien Vetenskaplig kommentar i BMJ Film på YouTube Publikation Refugee migration and risk of schizophrenia and other non-affective psychoses: a cohort study of 1.3m people in Sweden Anna-Clara Hollander, Henrik Dal, Glyn Lewis, Cecilia Magnusson, James B Kirkbride, Christina Dalman BMJ, online 15 March 2016, doi: 10.1136/bmj.i1030. 
 Open menu Share
0		0	
03/17/16--00:08: Autoimmun attack kan ligga bakom njursvikt
Interstitiell nefrit, som är en vanlig orsak till njursvikt, har en komplex och i stora delar okänd bakgrund. Nu visar forskare i en studie ledd från Karolinska institutet hur interstitiell nefrit kan utvecklas genom en autoimmun attack mot njurens samlingsrör. Fynden publiceras i tidskriften Journal of the American Society of Nephrology (JASN). Interstitiell nefrit beskriver en typ av sjukdomsförändringar som ofta ses hos patienter med njursvikt. Njurens gångsystem har förtvinat och gradvis ersatts av ärrvävnad. Det finns flera olika skademekanismer som kan leda till interstitiell nefrit, som exempelvis oväntade läkemedelsreaktioner, högt blodtryck och diabetes. Hos många patienter hittar man aldrig den underliggande orsaken. – Vår studie belyser en ny sjukdomsmekanism bakom interstitiell nefrit och njursvikt. Fynden talar för att liknande mekanismer som orsakar sjukdomar som typ 1 diabetes och tyreoidit, där immunsystemet går till riktat angrepp mot en specialiserad celltyp, också kan leda till interstitiell nefrit, säger Nils Landegren vid institutionen för medicin, Solna, en av forskarna bakom studien. Ibland kan sällsynta sjukdomar erbjuda en ingång till att förstå vanliga och mer komplexa sjukdomar. I den aktuella studien har forskarna studerat en ärftlig sjukdom som heter autoimmunt polyendokrint syndrom typ 1 (APS1), och som är viktig en modell för den större gruppen organspecifika autoimmuna sjukdomar. En del individer med APS1 utvecklar interstitiell nefrit och njursvikt. Till angrepp mot njuren För att förstå orsaker bakom interstitiell nefrit specialstuderade forskarna tre individer med APS1 som alla utvecklat njursvikt i unga år. Hos patienterna fann man att immunsystemet hade gått till angrepp mot njuren. Forskarna kunde påvisa antikroppar som reagerade mot celler i samlingsrör, som utgör den avslutande delen av njurens gångsystem. Man kunde också visa att målmolekylen var ett vattenkanalprotein som bara uttrycks i njurens samlingsrör. Sammantaget talade fynden för att en autoimmun attack låg bakom patienternas njursjukdom. Forskarna vet ännu inte hur vanlig denna typ av sjukdomsbakgrund är bland individer med njursvikt i befolkningen i stort. Forskarna som deltagit i arbetet är verksamma vid bland annat Karolinska Institutet, Uppsala Universitet, SciLifeLab och Århus Universitet. Professor Olle Kämpe vid institutionen för medicin, Solna, Karolinska Institutet, har varit forskningsledare. Forskningen har finansierats med anslag från Vetenskapsrådet, Torsten och Ragnar Söderbergs stiftelse, Forskningsrådet Formas och Novo Nordisk fonden, the National Organization for Rare Disorders och National Institutes of Health. Text: Karin Söderlund Leifler Publikation Autoantibodies targeting a collecting duct-specific water channel in tubulointerstitial nephritis Nils Landegren, Mina Pourmousa Lindberg, Jakob Skov, Åsa Hallgren, Daniel Eriksson, Trine Lisberg Toft-Bertelsen, Nanna MacAulay, Eva Hagforsen, Anne Räisänen-Sokolowski, Heikki Saha, Thomas Nilsson, Gunnel Nordmark, Sophie Ohlsson, Jan Gustafsson, Eystein Husebye, Erik Larsson, Mark Andersson, Jaako Perheentupa, Fredrik Rorsman, Robert Fenton, Olle Kämpe JASN, published online 16 March 2016, doi: 10.1681/ASN.2015101126 
 Open menu Share
0		0	Nobelförsamlingen vid Karolinska Institutet har utsett professor Anna Wedell till ny ordförande i Nobelkommittén för fysiologi eller medicin 2016. Hon efterträder professor Thomas Perlmann som blir ny sekreterare i Nobelförsamlingen vid Karolinska Institutet och Nobelkommittén för fysiologi eller medicin. Anna Wedell är professor i medicinsk genetik vid Karolinska institutet sedan 2004. Hon valdes in i Nobelförsamlingen i juli 2010, var adjungerad ledamot i Nobelkommittén under åren 2011–2012 och är ordinarie ledamot i kommittén sedan 2013. Anna Wedell är invald sedan den 11 februari 2016 även i Kungliga Vetenskapsakademiens klass för medicinska vetenskaper. Vice ordförande i Nobelkommittén blir professorn i neurovetenskap vid Karolinska Institutet, Ole Kiehn. Nobelförsamlingen har även utsett professorn i molekylär utvecklingsbiologi, Thomas Perlmann, till uppdraget som sekreterare i Nobelförsamlingen vid Karolinska Institutet och Nobelkommittén för fysiologi eller medicin. Han efterträder Urban Lendahl. Läs mer på nobelprizemedicine.org. 
 Open menu Share
0		0	
03/23/16--03:11: Karolinska Institutet avskedar Macchiarini
Personalansvarsnämnden vid KI har idag beslutat att avskeda Paolo Macchiarini från sin anställning som forskare vid KI. Han kommer omgående att få besked om att hans anställning upphör. Paolo Macchiarini har agerat och bedrivit verksamhet på ett sätt som inte är förenligt med anställning vid KI. Avskedet grundas bl.a. på följande skäl: Paolo Macchiarinis verksamhet vid Kuban State Medical University i Krasnodar är oförenlig med KI:s värdegrunder och har skadat KI:s anseende.  Paolo Macchiarini har inte sanningsenligt och fullständigt redovisat sina bisysslor.  Paolo Macchiarini har lämnat oriktiga eller missvisande uppgifter i de CV han har lämnat in till KI Paolo Macchiarini har visat oaktsamhet i forskning enligt KI:s utredning 2015. — Det är omöjligt för KI att fortsättningsvis ha något som helst samarbete med Paolo Macchiarini. Han har agerat på ett sätt som har fått mycket tragiska konsekvenser för drabbade individer och deras familjer. Hans agerande har skadat förtroendet för KI och för forskningen generellt sett, säger personaldirektör Mats Engelbrektson.  KI har inga ytterligare kommentarer. 
 Open menu Share
0		0	
03/31/16--06:17: Fler ämnesrankningar ger bra placeringar för KI
Karolinska Institutet står sig väl enligt den internationella rankningslistan ”QS world university rankings by subject” 2016. Listplaceringarna bygger på ”reputation surveys”, det vill säga enkäter som mäter anseende, samt citeringsdata. Rankningarna på ämnesområden har filtrerats ur den övergripande listan som publicerades hösten 2015. I den har KI plats 9 på den övergripande fakultetsrankningen: ”Life Sciences & Medicine”. I den nyintroducerade ämneslistan ”Nursing” 2016 hamnar KI på plats 5 i världen och på plats 1 i Europa. KI har listats inom sju olika ämnesområden. I ”Medicine”, det bredaste området, får KI plats 10 i världen. Inom ”Pharmacy & Pharmacology” får KI plats 7 och i det nyintroducerade ämnet ”Nursing” (omvårdnad) får KI topplaceringen 5 i världen och 1 i Europa.  Förra året introducerades ämnet ”Dentistry” och där får KI plats 3 i världen. Även Göteborgs universitet och Malmö högskola samt flera nordiska universitet har mycket framskjutna placeringar inom just Dentistry. KI och Uppsala universitet är även listade bland topp-50 i ”Biological Sciences”. KI är också representerat inom ”Psychology” och ”Chemical Engineering”. – Olika rankningsinstitut mäter olika saker med skiftande metodik. Ingen rankning eller utvärdering ger fullständig beskrivning av ett lärosätes bredd, kvalitet eller potential. Det är en av förklaringarna till att antalet olika rankningar fortsätter att öka, säger Björn Forslöw, omvärldsanalytiker vid KI. – QS skiljer sig något från de andra välkända världsrankningarna genom att de listar större antal ämnesområden och ju mindre de är desto större är den statistiska osäkerheten i resultaten. Man ska dock alltid vara medveten om att även små skillnader i underliggande resultat kan illustreras av betydande skillnader i rankningsplacering, säger han. Läs mer om fakultetsrankningarna 2015. Läs mer om ”QS world university rankings by subject 2016”. Läs en nyhet på NVS: ”Omvårdnad vid KI nummer 1 i Europa och i topp 5 i världen” 
 Open menu Share
0		0	
04/01/16--00:54: Förslag till ny styrelse för KI
Regeringen har nu fått förslag på de ledamöter av KI:s styrelse, konsistoriet, som utses av regeringen. Förslaget lämnades av nomineringsgruppen som består av landshövding Christ Heister, tidigare universitetskansler Lars Haikola och en studentrepresentant. Nomineringsgruppens förslag ska nu beredas inom regeringskansliet och beslut kommer att fattas i slutet av april. Den 1 maj ska en ny styrelse vara på plats. Förutom de ledamöter som utses av regeringen består konsistoriet av rektor, prorektor och universitetsdirektör, tre lärarrepresentanter som utses av fakulteten, tre studentrepresentanter som utses av studentkårerna och tre personalföreträdare från KI. Av regeringen utsedda representanter i nuvarande styrelse: Lars Leijonborg, ordförande Annika Andersson Dan Andersson Anders Blanck Susana Borrås Eskil Franck Torbjörn Rosdahl Charlotte Strömberg Nomineringsgruppens förslag till nya ledamöter som utses av regeringen: Lars Leijonborg, ordförande, omval Susana Borras, omval Sofia Heidenberg, nyval Marianne Lundius, nyval Jonas Milton, nyval Torbjörn Rosdahl, omval Lisa Sennerby Forsse, nyval Charlotte Strömberg, omval Läs mer om konsistoriet. 
 Open menu Share
0		0	
04/04/16--05:06: Ny icke-invasiv metod för att studera insulinproducerande cellers utveckling
Forskare vid Karolinska Institutet och Nanyang Technological University i Singapore har tagit fram en unik metod för att följa utvecklingen av insulinproducerande celler, vilka har en nyckelroll i diabetessjukdom. Metoden beskrivs i tidskriften Diabetologia och kan vara ett steg på vägen mot att i framtiden kunna ta fram fungerande insulinproducerande celler i laboratoriet. Betaceller i bukspottskörteln bildar insulinhormon, som har en nyckelroll i regleringen av blodsockernivån. Vid diabetes har betacellerna helt eller delvis förlorat sin funktion. För att förstå hur våra insulinproducerande betaceller bildas är det nödvändigt att kunna studera deras utveckling i det levande djuret. Men en av svårigheterna med att följa betacellernas utveckling är att vävnaden där de finns är svårtillgänglig. Forskarna bakom den aktuella studien har utvecklat en unik metod som kan komma runt det problemet. Den nya metoden gör det möjligt att i detalj följa hur betacellerna utvecklas från det embryonala stadiet till vuxna välfungerande celler i möss. I studien visar forskarna att vävnad från musembryon som transplanteras till främre ögonkammaren på möss snabbt etablerar sig och blir välförsörjd med blodkärl. Genom att använda hornhinnan som ett naturligt fönster in i kroppen och en fluorescerande markör för insulincellens utveckling kan forskarna följa cellernas utveckling med ett mikroskop över tid på ett icke-invasivt sätt. Forskarna rapporterar att den embryonala vävnaden utvecklas till bland annat väl fungerande, mogna insulinfrisättande celler. Ett värdefullt verktyg – Det betyder att vi nu har ett värdefullt verktyg där vi kan studera utvecklingen av den hormonfrisättande delen av bukspottkörteln och i detalj klargöra hur denna process regleras på molekylär nivå. Detta är av stor betydelse och kan leda till att vi i framtiden kan stimulera utvecklingen av välfungerande insulinfrisättande betaceller, säger Per-Olof Berggren, professor vid Rolf Lufts forskningscentrum för diabetes och endokrinologi, institutionen för molekylär medicin och kirurgi vid Karolinska Institutet, som har lett studien. Forskningen har finansierats med stöd från Vetenskapsrådet, Familjen Erling-Perssons stiftelse, Novo Nordisk Fonden, the Stichting af Jochnick Foundation, Diabetesförbundet, Karolinska Institutets strategiska forskningsprogram i diabetes, Skandia försäkringar, Diabetes Wellness Sverige, Berth von Kantzows stiftelse, Europeiska forskningsrådet, Knut och Alice Wallenbergs stiftelse. Per-Olof Berggren är medgrundare och VD för Biocrine, ett icke-börsnoterat bioteknikföretag som använder tekniken som forskningsmetod. En annan av artikelns medförfattare, Helena Edlund, är medgrundare, aktieägare och konsult till det olistade bioteknikföretaget Betagenon AB. Publikation The anterior chamber of the eye is a transplantation site that supports and enables visualisation of beta cell development in mice. Ali Y, Diez J, Selander L, Zheng X, Edlund H, Berggren P Diabetologia 2016 Feb;(): 
 Open menu Share
0		0	
04/05/16--10:14: Prestigefyllt startanslag till KI-forskare
KI-forskaren Magda Bienko har tilldelats 2016 års Career Development Award av den internationella forskningsfinansiären Human Frontier Science Program (HFSP). Det prestigefyllda HFSP-anslaget är tänkt som stöd till unga forskare för att bygga upp ett eget labb och en forskargrupp. Åtta unga forskningsledare, av 57 sökande från hela världen, får i år anslaget på motsvarande drygt 2,4 miljoner kronor fördelat över tre år. Magda Bienko är forskarassistent vid institutionen för medicinsk biokemi och biofysik vid Karoliska Institutet och även knuten till SciLifeLab. Hon får anslaget för projektet “Mapping genome organization and expression landscapes in single cells in early embryonic development.”  
 Open menu Share
0		0	
04/07/16--09:12: Nya insikter om tidig embryonal utveckling hos människa
Forskare vid Karolinska Institutet och Ludwiginstitutet för cancerforskning i Stockholm har gjort en detaljerad molekylär kartläggning av det mänskliga embryots första utvecklingsvecka. Forskningen visar bland annat att det finns betydliga skillnader mellan människans tidiga embryoutveckling jämfört med musens, som är den vanligaste organismen att studera processen i. Den nya studien, som publiceras i tidskriften Cell, visar också att gener som finns på X-kromosomen regleras annorlunda i människa än i mus. Människans tidiga embryoutveckling är svår att studera och det mesta av kunskapen kommer från studier i möss. Under de första sju dagarna efter att ägget befruktats utvecklas embryot från en enda cell till en blastocyst, en ihålig cellbubbla av 200–300 celler. Det är under denna tid som de tre första celltyperna uppkommer: trofektoderm som ger upphov till moderkakan, hypoblasten som ger upphov till fosterhinnor, och de embryonala cellerna som ger upphov till själva embryot. För att embryot ska kunna fästa till livmoderväggen och graviditeten starta är det nödvändigt att dessa tre celltyper mognar korrekt. Men exakt när, i vilken ordning och hur celltyperna uppkommer i människa har varit oklart. Genom att detektera genuttryck i enskilda celler har två forskargrupper ledda av Rickard Sandberg och Fredrik Lanner tillsammans lyckats avläsa vilken del av arvsmassan som används i embryots celler vid olika tidpunkter under utvecklingens första vecka. Forskarna analyserade celler från donerade mänskliga embryon som av olika anledningar inte kan användas för patienters infertilitetsbehandling.  Det tidiga embryot Forskarna fann att de tre första celltyperna bildas senare i människa än i mus och att alla tre celltyperna tycks mogna mer parallellt i människa.  – Den grundläggande kunskapen från vår forskning är inte bara viktig för ökad förståelse av embryoutvecklingen, utan den ger också insikt i hur pluripotenta celler uppkommer och regleras i det tidiga embryot. Den kunskapen är viktig för användandet av embryonala stamceller i regenerativ medicin, säger Fredrik Lanner vid institutionen för klinisk vetenskap, inter​ vention och teknik, Karolinska Institutet. Forskarna fann också att uttrycket av gener som är belägna på X-kromosomen regleras på ett oväntat sätt. X-kromosomen har ett särskilt genregleringsproblem, eftersom kvinnors celler har två X-kromosomer (XX) medan män bara har en kopia (XY). För att undvika att kvinnor får dubbelt så hög uttrycksnivå av alla gener på X-kromosomen jämfört med män måste kvinnors celler balansera genuttrycket. I möss, där processen är välstuderad, stängs en av de två X-kromosomerna helt enkelt av under den första veckan. Men det har varit oklart om denna process ens inleds under första veckan i mänskliga embryon. Under första veckan – Det vi kunnat visa är att dosbalans gradvis uppnås under dag 4–7, och intressant nog genom en helt ny mekanism där genuttrycket från båda X-kromosomerna i det kvinnliga embryot dämpas, säger Rickard Sandberg vid institutionen för cell- och molekylärbiologi vid Karolinska Institutet och Ludwiginstitutet för cancerforskning (Ludwig Cancer Research). Forskningen har finansierats med stöd av Vetenskapsrådet, Ragnar Söderbergs stiftelse, Stiftelsen för strategisk forskning, Europeiska vetenskapsrådet och Åke Wibergs stiftelse. Sophie Petropoulos, Daniel Edsgärd och Björn Reinius är förstaförfattare till studien. Sophie Petropoulos har stipendium från Mats Sundin Fellowship Programme för utbyte mellan Karolinska Institutet och University of Toronto. Text: Karin Söderlund Leifler Publikation Single-cell RNA-seq reveals lineage and X-chromosome dynamics in human preimplantation embryos Sophie Petropoulos, Daniel Edsgärd, Björn Reinius, Qiaolin Deng, Sarita Pauliina Panula, Simone Codeluppi, Alvaro Plaza Reyes, Sten Linnarsson, Rickard Sandberg, Fredrik Lanner Cell, published online 7 April 2016, doi: 10.1016/j.cell.2016.03.023 Mer läsning: Tre frågor till hockeystjärnan och donatorn Mats Sundin... 
 Open menu Share
0		0	
04/07/16--09:13: Tre frågor till Mats Sundin…
En av forskarna bakom en ny studie i Cell, Sophie Petropoulos, är postdoktor i Mats Sundin Fellowship (MSF) – ett samarbete mellan Karolinska Institutet och University of Toronto, grundat av före detta landslagsspelaren och NHL-proffset, Mats Sundin. Hur känns det att MSF bidragit till studien? – Det känns otroligt inspirerande att MSF på så kort tid sedan uppstart redan kan visa så otroligt fina resultat. Sophies arbete visar att med rätt samarbete, rätt typ av fundraising och framför allt rätt attityd och arbetsvilja så kan det snabbt ge fantastiskt resultat.                                  Varför har du engagerat dig i forskningen? – Genom MSF har jag på ett fantastiskt sätt kunnat ge tillbaka till Toronto där jag spelade ishockey i 13 år och samtidigt Stockholm där jag är fostrad. Forskning och elitidrott har många likheter och paralleller, det attraherade mig. Efter att ha fått träffa några av Karolinska Institutets och University of Torontos duktiga forskare så bestämde jag att detta var rätt sätt att ge tillbaka. Vad hoppas du uppnå? – Målet med MSF är fortsätta samla in medel så vi kan ge forskare som Sophie möjligheten att fördjupa sig, fortsätta utveckla sin forskning och sig själva. Vi håller på att sätta upp en kanadensisk stiftelse, en webbsida och hoppas ha allt detta klart tills nästa MSF-event som kommer hållas under World Cup Of Hockey i Toronto i september.  Text: Heléne Almqvist Mer läsning: "Nya insikter om tidig embryonal utveckling hos människa" MSF-stipendiaten Sophie Petropoulos från Toronto och forskingsledarna Fredrik Lanner och Rickard Sandberg vid Karolinska Institutet. Tillsammans med sina kollegor visar de i en studie i den ansedda tidskriften Cell att det finns betydliga skillnader mellan människans tidiga embryoutveckling jämfört med musens. Om studien på KI Nyheter 
 Open menu Share
0		0	
04/08/16--04:40: Chefen för FN:s befolkningsfond besökte KI
På Världshälsodagen den 7 april besökte chefen för FN:s befolkningsfond, Babatunde Osotimehin, Karolinska Institutet. Han träffade studenter och deltog i ett studentarrangerat seminarium för att diskutera sexuella och reproduktiva rättigheter i humanitärt arbete. Seminariet samlade över 100 deltagare och i panelen satt även professor Anna Mia Ekström, Per Örnéus, Sveriges ambassadör för humanitära frågor och Hampus Holmér, student från Lunds universitet och internationell sekreterare i Kandidat- och underläkarföreningen i Svenska Läkaresällskapet.   Dr. Babatunde, som själv är läkare från Nigeria och som även arbetat som hälsominister i landet, inledde seminariet med att prata om FN:s befolkningsfonds arbete med sexuella och reproduktiva rättigheter, framförallt i Jordanien och i relation till flyktingar från Syrien.   Läs mer om World Health Day with UNFPA den 7 april på Karolinska Institutet. ”Kvinnor och flickor i nöd måste få den hjälp de behöver”. Debattartikel av Babatunde Osotimehin, chef för FN:s befolkningsfond och Isabella Lövin, biståndsminister.   
 Open menu Share
0		0	
04/12/16--23:00: Möjliga effekter på brösttäthet av fertilitetsbehandlingar
Infertilitet och hormonella fertilitetsbehandlingar kan påverka mängden av tät vävnad i bröstet, en riskfaktor för bröstcancer. Det visar en studie av forskare vid Karolinska Institutet, som publiceras i tidskriften Breast Cancer Research. Studien innefattar 43 313 kvinnor som deltar i Karolinska Institutets stora bröstcancerprojekt Karma. Forskarna ville undersöka om infertilitet och behandling mot det påverkar mängden tät vävnad i bröstet, vilket i sin tur är en stark riskfaktor för bröstcancer. Genom att använda information från Karmas omfattande livsstilsenkät samt mammografiundersökningar i Karma jämfördes brösttäthet hos kvinnor med eller utan fertilitetsproblem och hormonella fertilitetsbehandlingar. Högre densitet Resultatet visade att kvinnor med en historia av infertilitet hade högre brösttäthet än andra. Bland de infertila kvinnorna var densiteten högre hos dem som genomgått hormonbehandling för provrörsbefruktning (kontrollerad ovariell hyperstimulering, COH) än hos dem som inte genomgått någon hormonell behandling.   – Resultaten tyder på att infertila kvinnor, särskilt de som genomgår COH, kan representera en grupp med ökad risk för bröstcancer. Skillnaden vi såg var relativt liten och har kopplats till en svag ökning av bröstcancerrisken i tidigare studier, säger Frida Lundberg, huvudförfattare och doktorand vid institutionen för medicinsk epidemiologi och biostatistik vid Karolinska Institutet. Studien kan visa på en eventuell negativ effekt på brösttäthet till följd av COH, men samtidigt betonar forskarna att en orsak kan vara den underliggande infertiliteten och inte behandlingen i sig. – Orsakerna till infertiliteten påverkar valet av fertilitetsbehandling, och vissa typer av infertilitet kan i sin tur vara kopplade till högre brösttäthet, säger Frida Lundberg. För att undersöka sambandet mellan infertilitet, fertilitetsbehandlingar och mammografisk täthet jämförde forskarna först bröstdensiteten hos fertila och infertila kvinnor, och därefter mellan infertila kvinnor som genomgått hormonbehandling och de som inte gjort det. Var det något i resultatet som förvånade er? – Ja, att skillnaden i täthet för dem som genomgått COH består även när vi tittar på kvinnor som är över 50 år. Det indikerar antingen att behandlingen kan ha en långsiktig effekt på bröstvävnaden eller att skillnaden beror på den underliggande infertiliteten, säger Frida Lundberg. COH ökar nivåerna av östrogen och progesteron och har därför misstänkts öka risken för bröstcancer. Det uppskattas att mellan 12 och 28 procent av alla par som försöker få barn diagnosticeras med infertilitet och användningen av fertilitetsbehandlingar med COH ökar. Infertila kvinnor Det är fortfarande inte klarlagt om skillnaden i densitet kan komma att påverka risken för bröstcancer. Det observerade sambandet mellan infertilitet, hormonella fertilitetsbehandlingar och brösttäthet talar enligt forskarna för att man bör fortsätta undersöka cancerrisken hos infertila kvinnor och de som genomgår COH. Karmastudien har som mål att minska insjuknande och dödlighet i bröstcancer. Mellan 2010-2013 valde 70 000 kvinnor att delta. De lämnade blodprov och svarade på en livsstilsenkät i samband med sin mammografi. Kvinnorna kommer att följas upp under minst tio år. Forskningsledare har varit Anastasia Nyman Iliadou, docent vid institutionen för medicinsk epidemiologi och biostatistik. Studien har finansierats genom bland annat EU:s sjunde ramprogram FP7, Vetenskapsrådet och Märit och Hans Rausings initiativ mot bröstcancer. Publikation Association of infertility and fertility treatment with mammographic density in a large screening-based cohort of women: a cross-sectional study Frida E Lundberg, Anna L V Johansson, Kenny Rodriguez-Wallberg, Judith S Brand, Kamila Czene, Per Hall, Anastasia N Iliadou  Breast Cancer Research, online 13 April 2016, doi:10.1186/s13058-016-0693-5 
 Open menu Share
0		0	
04/13/16--01:09: Wallenberganslag till tre ledande forskare vid Karolinska Institutet
Två framstående kliniska forskare vid Karolinska Institutet har i år utsetts till Wallenberg Clinical Scholars. Miia Kivipelto och Per Svenningsson får vardera 15 miljoner kronor från Knut och Alice Wallenbergs Stiftelse för att fördjupa sin forskning och föra ut resultaten i vården. Dessutom får Patrik Ernfors ett tilläggsanslag på 15 miljoner kronor inom programmet Wallenberg Scholars, vars syfte är att stödja framgångsrika forskare vid svenska universitet. Miia Kivipelto är professor i klinisk geriatrisk epidemiologi vid institutionen för neurobiologi, vårdvetenskap och samhälle och hennes forskning har på ett avgörande sätt stärkt insikten att demens går att bromsa med livsstilsåtgärder. Som Wallenberg Clinical Scholar kommer Miia Kivipelto fortsätta utforska hur sjukdomen bäst förebyggs. Hon kommer bland annat att utveckla en plattform för högkvalitativa kliniska studier av demens. I arbetet ingår även att utveckla modeller för att bedöma en persons risk för demens, undersöka vilka mekanismer som driver sjukdomen och hur dessa kan motverkas genom olika former av åtgärder. Alzheimers sjukdom och andra demenssjukdomar ökar snabbt i världen. Under de senaste decennierna har mycket resurser lagts på att utveckla läkemedel som kan hindra sjukdomsförloppet, men det har visat sig lättare sagt än gjort. Än idag finns ingen medicin som kan hindra demenssjukdomar från att utvecklas. Miia Kivipelto har däremot visat att det går att förebygga minnesstörningar med hjälp av en rad insatser: ändrad kost, fysisk träning, kognitiv träning och normalisering av blodtryck och blodfetter.  Mer läsning om professor Miia Kivipelto Per Svenningsson, professor i neurologi vid institutionen för klinisk neurovetenskap, studerar proteiner som är centrala för utveckling av Parkinsons sjukdom och utforskar läkemedel som potentiellt kan skydda hjärncellerna från att bli skadade. Omkring 2 000 svenskar får årligen diagnosen Parkinsons sjukdom, där hjärnans dopaminproducerande celler förstörs. Drabbade förlorar förmågan att styra kroppsrörelser; musklerna blir stela och kan börja skaka. Många blir även påverkade psykiskt. Det finns idag läkemedel som kan mildra symtom av Parkinsons sjukdom, men det saknas behandlingar som kan bromsa det nedbrytande förloppet. Wallenberg Clinical Scholar Per Svenningsson har som mål att utveckla behandlingar som kan skydda mot de destruktiva krafter som bryter ner cellerna i hjärnan. I centrum för projektet står ett protein som kallas glucocerebrosidas och som verkar samspela med ett annat protein som återfinns i de sjukliga utfällningar, Lewykroppar, som formas i hjärnan hos personer med Parkinsons sjukdom. Mutationer i genen för glucocerebrosidas leder till en 10-15 gånger högre risk att utveckla Parkinsons sjukdom. Per Svenningson studerar bland annat ett ämne, SapC, som verkar förstärka den skyddande effekten av glucocerebrosidas. Ett av flera mål är att ta fram läkemedel som kan härma SapC och som förhoppningsvis kan hjälpa alla drabbade.   Om Per svenningsson forskargrupp Patrik Ernfors, professor i molekylär neuroutveckling vid institutionen för medicinsk biokemi och biofysik utsågs 2010 till Wallenberg Scholar för sitt arbete med att försöka förstå mekanismerna bakom stamcellers celldelning och hjärnans eventuella förmåga till självreparation. När han nu fått ytterligare ett femårsanslag från Knut och Alice Wallenbergs stiftelse ska han satsa på att hitta nya vägar att behandla glioblastom, den vanligaste och mest aggressiva och dödliga formen av hjärncancer. Forskningen de senaste decennierna har genererat mycket ny kunskap om de cellulära nyckelprocesserna i cancer, så som programmerad celldöd, cellcykelreglering och DNA-reparation, och bidragit till nya så kallade målsökande cancerbehandlingar. Men trots att forskningen är intensiv och antalet målsökande läkemedel ökar fungerar de inte på alla cancerformer. Istället för att försöka ”laga” det som gått fel och orsakar cancer, som man oftast gör i målsökande terapier, kommer Patrik Ernfors och hans grupp att pröva en ny väg baserad på hypotesen att förändringarna i cancerceller också leder till förvärvad överkänslighet. Tanken är att förvärvade överkänsligheter som uppstår i samband med celltransformation kan användas för utvecklandet av nya strategier för behandling av cancer. Det nya projektet kombinerar innovativa och systematiska tillvägagångssätt för att identifiera den hierarkiska cellorganisationen i glioblastom, det genregulatoriska nätverket som definierar olika cellers identiteter och den selektiva överkänsligheten hos de tumörceller som orsakar återfall i sjukdom. Patrik Ernfors – Wallenberg Scholar 2010   Om forskningsfinansiären  Knut och Alice Wallenbergs Stiftelse är Sveriges största privata forskningsfinansiär. Stiftelsen delade 2015 ut 1,7 miljarder kronor till svensk forskning och svenska forskare. Stiftelsen stödjer projekt av hög vetenskaplig potential och ger individuellt stöd till framstående forskare. Anslagen går främst till forskning inom naturvetenskap, teknik och medicin. Wallenberg Clinical Scholars delas ut i samverkan med Kungliga Vetenskapsakademien (KVA). 
 Open menu Share
0		0	
04/14/16--22:59: Vikarierande prorektor om att återupprätta förtroendet för KI
Cancerforskaren Henrik Grönberg ersätter Karin Dahlman-Wright som prorektor under hennes period som vikarierande rektor. Uppdraget handlar framför allt om att återupprätta förtroendet för KI efter Macchiariniärendet. Hur mycket kan ni göra egentligen som tillfällig KI-ledning och hur stort mandat har ni att förändra? – Vi har fått ett väldigt starkt mandat från konsistoriet och vi känner ett starkt stöd från organisationen. Jag leder Fenix-projektet som har som mål att förändra och återupprätta förtroendet för KI. Hur ska ni göra det? – Under den närmaste tiden ska vi samla på oss information. Jag och universitetsdirektören besöker alla institutioner, och träffar alla administrativa chefer och prefekter. Vi förklarar hur vi jobbar och identifierar de problem som institutionerna vill lyfta och vi tittar på vilka utmaningarna är och vad som ska prioriteras. Hur har mötena med institutionerna varit hittills? – Vi har fått ett positivt bemötande. De flesta berättar om hur respektive institution har hanterat förtroendekrisen för KI, och hur de gör nu i den ”andra fasen” där flera institutioner kommer att inleda aktiviteter som gäller nyckelfrågor. Vad kan KI:s ledning säga om Macchiarini-ärendet i dag? – Vi har varit tydliga med ett övergripande budskap: att det som hänt har blivit fel. Vi beklagar djupt om forskare från KI har bidragit till patienters för tidiga död eller onödigt lidande. Karolinska Institutet tar ansvar för det som hänt och vi ska arbeta för att det inte ska hända igen. Men vad kan ni säga i sakfrågan? – De här frågorna om var KI har brustit är det framför allt tre externa utredningar som kommer att ha svaren på, och sannolikt kommer de först efter sommaren. Det är dels den externa granskningen av KI:s hantering av Macchiarini-ärendet, dels Kjell Asplunds uppdrag att utreda sjukvårdens ansvar för de olika operationerna, och också CEPN:s utredning av oredlighetsärendet kring Macchiarini. När de kommer är vi beredda att ge en analys och kommentera mer i detalj. Etikrådet vid KI har fått speciell uppmärksamhet i det här fallet och du ska leda översynen – hur tänker du göra det? – Jag gör institutionsgenomgången först. Sedan tänker jag träffa nyckelpersoner i etikrådet. Utredningen kring Macchiarini-ärendet handlar om just det specifika fallet, men etiska frågeställningar generellt är helt oberoende av detta, och jag tror att etikrådets uppdrag bör bli bredare än det är i dag. Jag kommer även att träffa andra universitet. Lund är till exempel också i processen att bilda ett etiskt råd och brottas med samma frågor. Vad händer med etikrådet på KI under tiden? – Under våren så ansvarar jag för en översyn av etikrådets uppgifter och mandat. All aktivitet i etikrådet ligger på is, vilket i praktiken betyder att det nuvarande etikrådet i praktiken har upphört. Vi ser också över hur vi hanterar oredlighetsärendena internt. I den här situationen undviker vi interna utredningar. Vilket resultat förväntar du dig själv av det här året som vikarierande prorektor? – Våra förändringar är relativt små, det blir inga palatsrevolutioner utan handlar mest om hur vi hanterar svåra frågor för institutionerna och ger stöd till prefekterna. Vissa miljöer fungerar utmärkt, har en öppen kultur och delar med sig av sina forskningsresultat så att andra kan ge stöd eller vara kritiska till varandra. Det går att vara konkurrenskraftig i en arbetsmiljö där medarbetarna trivs och visar respekt för varandra. – Andra institutioner behöver mer stöd. De är geografiskt spridda eller saknar en öppen kultur. Det finns slutna miljöer där medarbetarna inte samarbetar med kollegor. Det finns många fördelar med att dela med sig och det är viktigt att våga prata om misslyckanden. Text: Madeleine Svärd Huss Artikeln är publicerad i KI Bladet 2/2016. FRÅN LÄKAREXAMEN TILL VIKARIERANDE PROREKTOR Namn: Henrik Grönberg Gör: Vikarierande prorektor på Karolinska Institutet sedan 7 mars 2016. Leder arbetet med att återupprätta KI:s förtroende. Ansvarar för KI:s engagemang i SciLife- Lab, nybyggnationerna på campus Huddinge och deltar i diskussionerna i ledningsgruppen KI/SLL. Bakgrund i korthet: Läkarexamen vid Umeå universitet 1987. Specialist i onkologi 1994. Disputerade 1995 om prostatacancer-epidemiologi. Professor i cancerepidemiologi vid KI, 2005. Prefekt vid institutionen för medicinsk epidemiologi och biostatistik, 2008–2013. Därför tackade han ja till jobbet: ”Det är en utmaning helt klart. Det är det första. För det andra så har jag haft tio väldigt bra år på KI, de roligaste i mitt yrkesliv, och då kändes det rätt att göra något mer för KI. Det som gjorde att jag tvekade var att jag har väldigt stor egen forskning, men mina unga kollegor var redo att ta över det ansvaret under den här perioden. Jag har också fått sluta med patienter på Radiumhemmet, och tagit tjänstledigt.” 
 Open menu Share
0		0	
04/14/16--23:00: Ny princip för hjärnans kontroll av hormonfrisättning
Mängden av hormonet prolaktin i blodet kontrolleras av dopamin. Men systemet kommer lätt i obalans vid viss läkemedelsbehandling, framför allt antipsykotisk, vilket kan leda till sexuella biverkningar. En ny studie vid Karolinska Institutet, på råttor, publicerad i tidskriften Cell Reports, visar hur dopaminet kan reglera sig själv – och bidrar med ny kunskap om hur biverkningarna uppstår. Forskarna har undersökt en grupp dopaminproducerande nervceller som kontrollerar insöndringen av hormonet prolaktin. Prolaktin frisätts framför allt hos den nyförlösta mamman och gör att bröstmjölk produceras, fertiliteten hämmas och att födointaget stimuleras. Annars hålls det vanligen lågt i blodet, tack vare signalsubstansen dopamin som agerar som en broms på prolaktincellerna. Men bromsen kan släppa, framför allt hos patienter som tar antipsykotiska läkemedel som blockerar dopamin-receptorer, och orsaka problem som impotens, minskad sexlust, utebliven mens och infertilitet. – Det är ganska vanliga, livskvalitetsnedsättande biverkningar. Därför är det väldigt viktigt att systemet som reglerar prolaktin är under strikt kontroll så att hormonnivåerna i blodet är stadiga och anpassade till kroppens behov, till exempel vid graviditet, säger Christian Broberger, docent vid institutionen för neurovetenskap vid Karolinska Institutet. Återkopplingsreglering I studien mättes den elektriska aktiviteten hos nervceller och hur de beter sig när de ”pratar med varandra”. Resultatet visar en ny så kallad återkopplingsreglering, där dopaminet själv styr aktiviteten hos dopamincellerna som kontinuerligt känner av intensiteten i sin egen aktivitet. När forskarna ökade dopaminet runt cellen kunde de se att takten på dopamincellen gick ned. Resultatet kan leda till bättre förståelse för hur hormonkontroll – och därmed även biverkningar av neuropsykiatriska läkemedel – uppstår. – Självregleringen som vi såg gör att det blir ett snabbare system som man kan justera för att undvika att det svänger så mycket, säger Christian Broberger. Var det något som överraskade med resultaten? – Vi förväntade oss att hitta någon form av reglering men att läkemedlen gör att det inte blir någon frisättning alls av dopamin, det hade vi inte förutsett. Förhoppningen är att vi kan bidra med ökad förståelse för hur man kan göra läkemedel med färre biverkningar, säger Christian Broberger. Förstaförfattare till studien har varit Stefanos Stagkourakis, doktorand vid institutionen för neurovetenskap.Studien har finansierats av Europeiska forskningsrådet (ERC), Vetenskapsrådet, Strategiska forskningsprogrammet i diabetes vid Karolinska Institutet. Publikation Dopamine Autoreceptor Regulation of a Hypothalamic Dopaminergic Network Stefanos Stagkourakis, Hoseok Kim, David J. Lyons, Christian Broberger Cell Reports, online 14 April 2016 
 Open menu Share
0		0	
04/15/16--03:28: Äldre RA-läkemedel effektivare mot MS än nyare och dyrare behandling
Mabthera, använt utanför den egentliga indikationen som är ledgångsreumatism (RA) och blodcancer, är mer effektivt än ett av de nyare multipel skleros-läkemedlen. Detta enligt en svensk observationsstudie från Karolinska Institutet, som publicerats i Annals of Neurology. Under senare år har allt effektivare bromsmediciner för multipel skleros, MS, tagits fram. Men för vissa av dessa läkemedel finns risk för biverkningar, vilket begränsar användbarheten. Tysabri (natalizumab), som anses vara det mest effektiva av dagens läkemedel, ger hos drygt hälften av befolkningen risk för en opportunistisk, potentiellt dödlig virusinfektion i hjärnan.  I dag går det att med ett enkelt blodprov testa om en person har risk för att få infektionen. Detta har medfört att patienter som har upplevt god behandlingseffekt av Tysabri behöver byta behandling för att minimera risken för att få denna allvarliga biverkan. När Tysabri-behandlingen avbryts finns en betydande risk att sjukdomen blossar upp, även om man byter till ett annat MS-läkemedel. Byte av läkemedel I den aktuella observationsstudien, som utfördes vid MS-klinikerna vid Karolinska Universitetssjukhuset, Sahlgrenska Universitetssjukhuset och Umeå Universitetssjukhus, jämfördes utfallet för sammanlagt 256 patienter som hade bytt från Tysabri till antingen MS-läkemedlet Gilenya eller Mabthera. – Vi fann att Mabthera-behandlade personer hade en betydligt lägre risk för att MS-sjukdomen blossade upp efter bytet av läkemedel jämfört med de som fick Gilenya. De som bytte till Mabthera hade också en minskad risk för att uppleva biverkningar av den nya medicinen, säger Fredrik Piehl, professor vid institutionen för klinisk neurovetenskap vid Karolinska Institutet och överläkare vid neurologkliniken vid Karolinska Universitetssjukhuset, som har lett studien. Mabthera är ett äldre läkemedel som främst används för behandling av ledgångsreumatism och blodcancer, men som inte formellt är godkänt för behandling av MS. Omdiskuterad I Sverige har allt fler personer med MS ändå fått denna behandling, då man på många kliniker har uppfattat effekten som god. Men eftersom det har saknats utvärderingar av behandlingseffekten har användningen av Mabthera varit omdiskuterad. Användningen av Mabthera vid MS har anmälts till Inspektionen för vård och omsorg med motiveringen att det har saknats evidens.  – De resultat vi har sett i denna studie ger ett starkt stöd för att Mabthera verkligen har mycket god effekt vid behandling av höginflammatorisk MS och att preparatet kan utgöra ett värdefullt alternativ vid sidan om godkända MS-läkemedel för denna kategori av patienter. För sjukvården innebär användningen av Mabthera dessutom en betydande besparing då läkemedlet är flera gånger billigare än de reguljära MS-läkemedlen, säger Fredrik Piehl. Studien har finansierats med stöd av Vetenskapsrådet och Stockholms Läns landsting. Publikation Rituximab versus Fingolimod after Natalizumab in Multiple Sclerosis Patients Peter Alping, Thomas Frisell, Lenka Novakova, Protik Islam-Jakobsson, Jonatan Salzer, Anna Björck, Markus Axelsson, Clas Malmeström, Katharina Fink, Jan Lycke, Anders Svenningsson, Fredrik Piehl Annals of Neurology, published online 31 March 2016, DOI: 10.1002/ana.24651 
 Open menu Share
0		0	
04/17/16--22:00: Flera anslag från Barncancerfonden går till KI-forskare
Många av de beviljade anslagen i Barncancerfondens stora vårutlysning går till KI-forskare. Totalt delas 80 miljoner kronor ut till forskningsprojekt och tjänster. I tjänsteutlysningen var sex av de totalt nio beviljade ansökningarna från KI-forskare. Ann Nordgren har fått en forskartjänst för att göra molekylära studier av prognostiska och etiologiska faktorer vid barncancer. Ninib Baryawno, Martin Enge, Rozbeh Jafari, Malin Lövgren och Jan-Bernd Stukenborg har beviljats forskarassistenttjänster på heltid under fyra år. Även nio av de 19 beviljade postdoktortjänsterna gick till KI. Inom området neuroblastom och CNS-tumörer hos barn, NBCNS, delas drygt 16 miljoner kronor ut. Sex av de totalt 16 beviljade projektansökningarna är från KI-forskare. Ninib Baryawno får 1,5 miljoner kronor under tre år för sin forskning om att använda enkelcellsanalys av medullablastom för att få bättre förståelse för orsaker bakom sjukdomsåterfall. – Anslaget från Barncancerfonden betyder att jag nu har finansiering för en forskarassistenttjänst på Karolinska Institutet samt anslag för min forskning om medulloblastom, vilket kommer att vara kritiska för att etablera mig som självständig forskare. Samtidigt visar Barncancerfonden att organisationen har en tillförsikt för forskningsprogram, säger Ninib Baryawno. Per Kogner får 1,2 miljoner under tre år för att göra kliniska studier av anti-inflammatorisk behandling för barn med högriskneuroblastom. Även Susanne Schlisio, Margareta Wilhelm, Theresa Vincent och Lars Ährlund-Richter har beviljats anslag till sin forskning. Inom NBCNS-området beviljades också tre tjänsteansökningar, varav två tjänster gick till KI-forskare. Malin Wickström Näsman får en forskarassistenttjänst på heltid i fyra år och Jürgen Eirich får en postdoktortjänst i två år. Text: Karin Söderlund Leifler 
 Open menu Share
0		0	
04/20/16--01:29: Innovationer från universitet handlar om mer än nya företag
Innovation står högt på Karolinska Institutets agenda och både samhället och enskilda forskare har förväntningar på att forskningsverksamheten ska leda till praktisk nytta. Vicerektorn för innovation och samverkan med näringslivet, Alexander von Gabain, vill ändra inställningen till innovation på KI. – Det handlar inte om att tvinga alla att starta företag eller om att ge upp utmärkt forskning och utbildning, utan om att öppna oss för innovation, säger han. I drygt ett och ett halvt år har Alexander von Gabain arbetat som vicerektor. När han kom till KI såg han ett innovationssystem som uppfattades som svårt och otydligt. – Vissa delar saknade tydliga roller, man gjorde överlappande saker och samarbetet fungerade inte bra. Dessutom var medvetenheten om innovation inte spridd över hela KI, säger han. Detta bekräftas även av en enkätundersökning om innovationsklimatet på KI, genomförd bland 70 av universitetets forskare, prefekter och forskargruppledare av en extern expert förra våren. Innovationsrådet ger feedback En av Alexander von Gabains första åtgärder var att sätta samman ett råd av representanter för viktiga aktörer inom området. I det så kallade innovationsrådet finns exempelvis företrädare för Karolinska Universitetssjukhuset, Stockholms läns landsting, investerare och också KI:s dekan för forskning. Rådet ligger organisatoriskt direkt under KI:s rektor och leds av Alexander von Gabain. – Det är ett viktigt nätverk. Dels får alla de här aktörerna veta vad KI har på agendan, dels ger de oss feedback om vi är på rätt väg med våra åtgärder. Men själva utförandet måste ske här, säger han. I en strategisk agenda för innovation anges utgångsläget för innovationssystemet och vad som bör göras för att fokusera resurserna och skapa en miljö som uppmuntrar innovation. KI:s medarbetare får ta del av innovationsagendan i form av aktiviteter och uppnådda resultat, enligt Alexander von Gabain. En väg in i innovationssystemet Arbetet med att strukturera rollerna för aktörerna inom KI:s innovationssystem har påbörjats. Ett gemensamt verksamhetsmål är formulerat och man har möten tillsammans oftare än tidigare. En prioriterad åtgärd nu är att skapa en tydlig, gemensam väg in i systemet – den forskare som har en idé eller fråga ska inte behöva fundera över vilken aktör att kontakta.  – I början av sommaren ska en gemensam portal vara uppe, säger Alexander von Gabain.  Vi är inte i mål med detta än, men har lovande diskussioner. Många akademiska forskare underskattar komplexiteten i att utveckla en idé till en produkt eller en tjänst, anser Alexander von Gabain. Redan tidigt i utvecklingen behövs industriell kompetens i form av personer som har gjort detta tidigare och arbetar med det dagligen. Ett sätt att nå den kompetensen är genom en ny typ av avtal med näringslivet. Ett sådant exempel är samarbetet med läkemedelsbolaget Johnson & Johnson som inleddes förra året. Företaget har öppnat ett kontor i Karolinska Institutet Science Park och tillsammans med personal från KI:s innovationssystem letar de projekt som kan erbjudas finansiering för verifierande studier. Utbildning i entreprenörskap Avtalet är inte exklusivt och liknande samarbeten med fler företag kan bli aktuella. Siktet är också inställt på att etablera en proof-of-concept-fond – en pott pengar som KI:s forskare genom utlysningar kan få del av för att verifiera att en idé håller. – Vi är inte i mål med detta än, men har lovande diskussioner med intresserade investerare, säger Alexander von Gabain. Andra sätt för att lyckas stärka KI:s innovationskraft är en ny inställning och öppenhet till innovation, konstaterar vicerektorn. Till exempel genom föreläsningar, framgångsexempel och priser till medarbetare som lyckats inom innovationsområdet. Utbildning är en annan del. En introduktion till innovation och entreprenörskap har införts i den obligatoriska introduktionsdagen för doktorander. Vissa utbildningsprogram arbetar i dag tydligt med innovation, men insatsen bör bli ännu bredare, anser han.   Text: Sara Nilsson Foto: Gustav Mårtensson Fotnot: Artikeln är publicerad i en stor special om att gå från idé till nytta i KI Bladet 2/2016 (sidorna 10–23). Är du bekant med begreppen? Här listar vi några. Lärarundantaget – du äger själv dina resultat: Universitetsanställda i Sverige förfogar själva över rättigheterna till sina uppfinningar och forskningsresultat så länge inget annat avtalats, till exempel med en extern part. Innovation – väsentliga förbättringar: KI har ingen egen definition på begreppet. Enligt OECD/EU handlar det om en ny eller väsentligt förbättrad vara, tjänst eller process eller nya sätt att organisera arbetsorganisation. Patentering vs publicering – i rätt ordning: En uppfinning som är allmänt känd går inte att patentera i Sverige. Det är viktigt att tänka på innan man publicerar sina resultat, om man vill söka patent på sin upptäckt. Entreprenörskap – drivkraft att förverkliga en idé: Enkelt förklarat: Du har en idé, en stark vilja att förverkliga den och en förmåga att organisera en verksamhet för att omsätta den i praktiken. 
 Open menu Share
0		0	
04/20/16--23:00: Tre nya hedersdoktorer vid Karolinska Institutet 2016
Styrelsen för forskning vid Karolinska Institutet har utsett tre nya hedersdoktorer –  Sir Richard Peto, Bob Langer och Alimuddin Zumla – som kommer att promoveras i Stockholms stadshus den 13 maj 2016.  Varje år utser Karolinska Institutet (KI) hedersdoktorer, för viktiga vetenskapliga insatser, särskilda insatser för universitetet eller betydelsefulla insatser för mänskligheten. Sir Richard Peto, medicine hedersdoktor Till medicine hedersdoktor (MDhc) utses Sir Richard Peto, professor i medicinsk statistik och epidemiologi vid universitetet i Oxford, England. Sir Richard Peto är epidemiolog och har ägnat hela sin forskarkarriär åt att studera de huvudsakliga orsakerna till dödlighet i vuxen ålder. Han är också kliniker och har som sådan ambitionen att utvärdera behandlingsmetoder inom en rad stora sjukdomsgrupper. Under de senaste 40 åren har han dokumenterat de mycket allvarliga sjukdomstillstånd som rökning ger upphov till, först i industrialiserade länder och därefter i många andra länder i olika utvecklingsfaser. Ett särskilt intresse har riktats mot den epidemi av tobaksrelaterad dödlighet som utvecklats i Kina. Under 1990-talet visade Peto att om rökningen i världen fortsätter på samma sätt som nu så kommer den att skörda en miljard liv innevarande århundrande. Petos förutsägelser har hjälpt WHO och världsbanken att starkt engagera sig i kontrollen av tobaksbruk. Vad gäller andra orsaker till sjuklighet har Sir Richard Peto initierat många av världens allra största studier inom områdena hjärtsjukdomar, stroke och cancer. Han har legat bakom många stora meta-analyser, inom vilka han sammanställt data från ett mycket stort antal enskilda epidemiologiska studier. Han har skapat ett världsövergripande samarbete kring behandlingsstudier av bröstcancer, där han bland annat visat att ofta använd kemo- och hormonell behandling reducerar risken att dö med mer än hälften för de vanligaste formerna av bröstcancer. Sir Richard Peto har för sina insatser inom medicinen erhållit ett mycket stort antal internationella hedersbetygelser och utmärkelser. Han har genom åren också samarbetet intensivt med forskare vid KI, inte minst inom området bröstcancer. Robert S. Langer, medicine hedersdoktor  Till medicine hedersdoktor (MDhc) utses Robert S. Langer, professor vid Massachusetts Institute of Technology (MIT), Boston, USA. Bob Langers forskning befinner sig i gränslandet mellan bioteknologi och materialvetenskap. Han är en av pionjärerna bakom syntesen av polymerer för kontrollerad utsöndring av läkemedel. Dessa kontrollerade utsöndringsmekanismer inkluderar mikrosfärer, nanosfärer och implantat för behandling av cancer, hjärtsjukdom, diabetes och mentala sjukdomstillstånd som schizofreni och beroende. Miljontals människor världen över använder idag läkemedel som bygger på principen med kontrollerad utsöndring. Bob Langer är extremt välciterad av andra forskare (omkring 200 000 citeringar) och har utbildat många av dagens ledare inom den bioteknologiska forskningen och livsvetenskapliga industrin. Hans forskning och innovationer har förändrat den farmaceutiska industrin och på ett avsevärt sätt förbättrat livet för ett stort antal människor i världen. Bob Langer har erhållit mer än 220 utmärkelser för sina upptäckter och innovationer inom medicin och bioingenjörskap. Han är en av bara fyra levande individer som förärats med både USA:s ”National Medal of Science” och dess ”National Medal of Technology”. Han har genom åren hållit nära kontakt med forskare vid KI, där han varit en inspirerande föreläsare och lärare. Alimuddin Zumla, medicine hedersdoktor Till medicine hedersdoktor (MDhc) utses Alimuddin Zumla, professor i infektionssjukdomar och internationell hälsa vid University College London, London, England. Alimuddin Zumla har haft den unika förmågan att kunna genomföra infektionsmedicinsk forskning av högsta internationella klass kombinerat med globala insatser för att skapa och upprätthålla forskningssamarbeten mellan forskare i Europa, USA, Mellanöstern och Afrika. Han har aktivt inriktat sina insatser mot kapacitetsbyggande och utbildning i utvecklingsländer. Ett starkt rättvisepatos har varit hans signum i detta arbete. Han ligger bakom avgörande insatser i utveckling av internationella behandlingsstrategier för tuberkulos (TBC) och HIV. I de senare har han på ett föredömligt sätt integrerat kunskap från epidemiologiska studier, sjukdomslära (patogenes) och diagnostik. Han har genom sina insatser bidragit till utveckling av ny global diagnostik, förebyggande aktiviteter och nya behandlingsstrategier. Alimuddin Zumla har erhållit ett flertal utmärkelser, medaljer och priser inte bara för sina stora vetenskapliga insatser, utan även för sitt arbete med internationellt policyskapande och folkhälsoarbete inom det infektionsmedicinska området. Han har varit en drivande kraft för utbildning av unga läkare, forskare och hälso- och sjukvårdspersonal i utvecklingsländer. Han har också arbetat nära forskare vid KI och tillsammans med dessa skrivit ett stort antal publikationer med stor genomslagskraft. Vidare har han i samverkan med KI-forskare utvecklat ett stort konsortium för utveckling av nya behandlingsstrategier mot infektionssjukdomar.   Vem kan bli hedersdoktor? Till hedersdoktor vid Karolinska Institutet kan utses akademiker som gjort storartade insatser för vetenskapen, storartade insatser för mänskligheten eller storartade insatser för universitetet. Även personer som inte uppnått doktorsexamen genom formella prestationer men som på andra sätt gynnat forskning och utveckling kan bli hedersdoktorer. Det finns dock några begränsande regler, till exempel kan den som redan är medicine doktor efter avlagda prov vid ett svenskt universitet inte utses till medicine hedersdoktor vid ett annat svenskt universitet.  
 Open menu Share
0		0	
04/20/16--23:30: Brustet hjärtat kopplat till andra riskfaktorer än hjärtinfarkt
Brustet hjärta är kopplat till vissa andra sjukdomar, medan riskfaktorer som ökar risken för hjärtkärlsjukdom är mindre vanliga hos dessa patienter. Det visar en stor registerstudie från Karolinska Institutet som gjorts på svenska patienter. Resultaten, som publiceras i tidskriften Journal of American College of Cardiology, bekräftar att prognosen vid brustet hjärta är jämförbar med prognosen för patienter med hjärtinfarkt. Intresset för brustet hjärta har vuxit sig stort under 2000-talet, men kunskapen har hittills byggt framför allt på kliniska iakttagelser av mindre grupper patienter. Sjukdomen kallas även takotsubo, ett japanskt ord för bläckfiskfälla, på grund av hjärtats utseende vid insjuknandet. Vid brustet hjärta är det vanligt att en av hjärtats kammare, oftast den vänstra, har vidgats och fått en ballongliknande form. Vid insjuknandet är det mycket svårt att skilja brustet hjärta från hjärtinfarkt. Cirka två procent av alla hjärtinfarkter visar sig senare vara brustet hjärta. Diagnosen ställs med bildundersökningar, som visar att hjärtfunktionen är påtagligt nedsatt men kranskärlen är normala. Utlöses av stress Tillståndet utlöses ofta av psykisk eller fysisk stress. Prognosen har tidigare ansetts vara god, men nyare studier har pekat på att brustet hjärta-syndrom är farligare än man tidigare trott. Under 2015 kom rapporter som visade att prognosen liknade den vid hjärtinfarkt, men studierna saknade friska kontrollgrupper. I den nya, omfattande registerstudien har forskarna studerat 500 svenska patienter med brustet hjärta i det Svenska kranskärls- och angioplastikregistret (SCAAR). Patienterna, som inte hade kranskärlsförträngningar, jämfördes med ålders- och könsmatchade patienter med hjärtinfarkt. Forskarna gjorde även jämförelser med kontrollpersoner som gjort kranskärlsröntgen på grund av bröstsmärta och som visat sig vara utan kranskärlsförträngningar. Information om individernas utbildning, inkomst, läkemedel och övriga sjukdomar hämtades från olika register. – Studien visar att brustet hjärta är associerat till andra sjukdomar inklusive medicinering, framför allt kronisk obstruktiv lungsjukdom, psykiatriska sjukdomar och migrän. Däremot är traditionella riskfaktorer för hjärtkärlsjukdom som rökning, högt blodtryck, höga blodfetter och diabetes mindre förekommande, säger Per Tornvall, hjärtläkare och forskare vid institutionen för klinisk forskning och utbildning, Södersjukhuset. Flest kvinnor De flesta, mer än åtta av tio, som fått diagnosen brustet hjärta var kvinnor. Studien visar också att patienter med brustet hjärta är välutbildade och har högre inkomster, särskilt jämfört med patienter med hjärtinfarkt. Studien bekräftar att prognosen är likvärdig den för patienter med hjärtinfarkt och sämre än för patienter med bröstsmärta. – Studien har stor betydelse för att identifiera riskindivider. Den ger även indikationer avseende orsaker som kan utnyttjas för behandling. Till exempel ger studien stöd för att behandling med så kallade betablockerare skulle vara av nytta för patienter med brustet hjärta, säger Per Tornvall. Studien har finansierats med stöd från Hjärt-Lungfonden. Publikation A Case-Control Study of Risk Markers and Mortality in Takotsubo Stress Cardiomyopathy Per Tornvall, Olov Collste, Ewa Ehrenborg, Hans Järnbert-Petterson Journal of American College of Cardiology, published online April 18 2016, doi: 10.1016/j.jacc.2016.02.029 
 Open menu Share
0		0	
04/21/16--00:46: Innovatörens väg är sällan spikrak
En missad patentansökan satte käppar i hjulet för forskaren och innovatören Pernilla Videhult Pierre. Då bestämde hon sig för att lära sig mer om kommersialisering. Som doktorand på Karolinska Institutet arbetade Pernilla Videhult Pierre med att utveckla metoder för läkemedelsbehandling av hörselsnäckan, stor som en ärta hos människan. Den sitter skyddad bakom skallben och barriärsystem och är svår att nå med läkemedel. Pernilla Videhult Pierre, som är forskarassistent vid institutionen för klinisk vetenskap, intervention och teknik, undersökte möjligheten att injicera läkemedel via trumhinnan, och kom på att det gick att få medlet att nå innerörat om läkemedelsberedningen stabiliserades i en gel. Försök i provrör och i en djurmodell för hörselskada gav bra resultat och forskargruppen publicerade snabbt sina resultat. – Som akademiker vill och måste du publicera. Man hoppas att artikeln kommer i en bra tidskrift och kan inspirera andra. Vi hade ingen tanke på att vi skulle behöva skydda vår upptäckt på något sätt. Gruppen bestod av superakademiker och kliniker, ingen hade någon kommersiell kunskap, säger Pernilla Videhult Pierre. Själv var hon till och med skeptisk till kommersialisering. Svårt locka finansiärer – Jag tyckte att det var fult att vilja tjäna pengar på sin forskning och att samarbete med företag gör att man inte längre är fri. Det perspektivet tror jag att många inom den medicinska världen har. Efter publiceringen sökte hon etiskt tillstånd för att testa metoden på patienter. Det fick hon, men sedan tog utvecklingen stopp. Finansiärer som Vetenskapsrådet satsar knappt på klinisk forskning och utan att patentskyddat upptäckten var det svårt att locka andra finansiärer. – Ingen vill investera om de inte ser att de kommer att få tillbaka pengarna, om någon lätt kan kopiera produkten. Det var väldigt frustrerande. Vi tog kontakt med företaget som tillverkade gelen vi använde, för att se om de kunde sponsra oss, men det gick jättetrögt. De pratade om patent och vi fattade inte riktigt. Då fick jag tipset att ringa KI Innovations, säger Pernilla Videhult Pierre. Karolinska Innovations AB gav henne rådet att delta i mentorskapsprogrammet Mentor4Research, som drivs av Kungl. Ingenjörsvetenskapsakademien med Vinnova som finansiär. Programmet parar ihop akademiska forskare med mentorer inom näringslivet och syftar till att stödja forskarna i att kommersialisera sin forskning. Ett forskningsstipendium på 100 000 kronor tilldelas den forskare som anses ha utvecklats mest under det knappt årslånga programmet. Pernilla Videhult Pierre sökte, deltog och vann. Ny möjlighet till patentskydd Genom det nya nätverket kom hon i kontakt med ett litet svenskt bioteknikbolag och inledde ett samarbete. Företaget arbetar med en annan gelbaserad bärare, som möjligen kan patenteras, och tanken är att testa om den kan användas i stället. Nyligen fick hon också ett så kallat Vinn-verifieringsstöd från Vinnova. Pengarna ska användas till vissa prekliniska försök, men främst för att testa om den ursprungliga metoden kan förändras så att den bli kommersiellt gångbar: skapa en affärsplan, undersöka marknadspotential och möjlighet till patentskydd. Pernilla Videhult Pierre är nöjd, men konstaterar att mycket bygger på att kontakten med bioteknikbolaget blir bra. Att närma sig ett bolag är inte helt enkelt, anser hon. – När jag och min forskarkollega har idéer om hur vi ska undersöka metoden vidare måste vi fråga företaget först, enligt vårt kontrakt. De säger kanske inte nej, men känslan av att inte vara fri är otillfredsställande. Det gäller att ha ett bra samarbete så att man inte hamnar i uppdragsforskning, säger hon.  Resultaten ska komma patienter till gagn. Men även när forskare söker anslag hos grundforskningsfinansiärer måste de anpassa sig efter vad som efterfrågas, resonerar Pernilla Videhult Pierre. Ena året satsas det på nanoteknologi, andra året på något annat. Om samarbete med företag krävs för att metoden ska nå patienter är det värt det, menar hon. – För mig vore det idealiskt att kunna kommersialisera så att jag får pengar tillbaka för mina upptäckter, pengar som jag sedan kan investera i den fortsatta forskningen. Då skulle jag inte behöva lägga lika mycket tid på att söka anslag. Jag vill inte bli rik genom att kommersialisera utan gör det för att försöka finansiera forskningen och för att resultaten ska komma patienter till gagn, säger hon. Pernillas tips till andra med en affärsidé: 1) Tänk på att du kan behöva ansöka om patent innan du publicerar dina resultat eller beskriver dem i anslagsansökningar. Utan patentskydd är det svårt att locka finansiärer. 2) Om du skriver avtal med företag: Se till att du har rätt att publicera oavsett vad resultatet visar, positivt som negativt. 3) Ta hjälp av någon som begriper sig på affärsvärlden. Själv vände jag mig till KI Innovations. Text: Sara Nilsson Foto: Gustav Mårtensson Fotnot: Artikeln är publicerad i en stor special om att gå från idé till nytta i KI Bladet 2/2016 (sidorna 10–23). 
 Open menu Share
0		0	Tungt cannabisbruk i ungdomen ökar risken för tidig död, enligt den längsta uppföljningsstudien hittills som gjorts med avseende på cannabisbruk. Den nya studien från Karolinska Institutet publiceras i tidskriften American Journal of Psychology. Cannabisbruk ökar risken för att senare få schizofreni och andra psykossjukdomar, något som forskargruppen bakom den aktuella studien tidigare rapporterat efter att de följt upp samtliga män som mönstrade för värnplikt åren 1969–70. Vid mönstringen svarade männen på frågor om bland annat droganvändning. Ny uppföljning I dag är männen runt 60 år gamla, en ålder då eventuella skadliga långtidsverkningar av cannabisbruk kan bli märkbara. Forskare gjorde därför en ny uppföljning för att ta reda på om dödligheten var förhöjd bland män som rapporterat cannabisbruk i ungdomen. – En färsk WHO-rapport har visat att cannabis har omfattande effekter på hälsan, även om psykiska effekter är det mest framträdande. I vår studie visar vi att hög konsumtion i ungdomen också kan bidra till ökad dödlighet, säger Edison Manrique-Garcia vid institutionen för folkhälsovetenskap, försteförfattare till studien. Drygt 50 000 män ingick i studiepopulationen. Av dessa hade nästan 4 000 avlidit mellan år 1970 och fram till och med år 2011. Forskarna fann att män som rapporterat den högsta nivån av cannabisbruk i ungdomen, bruk mer än 50 gånger, hade 40 procent högre risk att dö jämfört med dem som rapporterat mindre omfattande eller inget cannabisbruk (oddskvot 1,4; 95% konfidensintervall 1,1–1,8). I analysen kontrollerade forskarna för andra faktorer som kan påverka dödligheten, som alkoholbruk, psykisk sjukdom, sociala problem i barndom och uppväxt, men sambandet mellan tungt cannabisbruk och förhöjd dödlighet kvarstod. Eftersom det är väl etablerat att cannabisbruk ökar risken för psykossjukdom undersökte forskarna om de som drabbats av psykos hade särskilt förhöjd dödlighet och om cannabisbruk påverkade detta. 683 personer hade vårdats för psykosdiagnos. – Bland män i gruppen som drabbats av psykos var dödligheten ungefär fyrfaldigt förhöjd, men detta gällde oberoende av tidigare cannabisbruk. Vår slutsats är att cannabisbruk i ungdomen kan bidra till tidig död, framför allt genom skador och självmord, och att detta inte beror på den ökade risken för psykos, säger Peter Allebeck, också vid institutionen för folkhälsovetenskap, som har lett studien. Oklart samband Eftersom det i studien inte fanns uppgifter om cannabisbruk under uppföljningstiden, går det inte att veta om den ökade risken bland männen med tungt cannabisbruk i ungdomen beror på tidig stark påverkan av drogen, eller på att de med omfattande bruk eventuellt fortsatte med detta senare i livet. Forskningen har finansierats med stöd från Forskningsrådet för hälsa, arbetsliv och välfärd (Forte) och Stockholms läns landsting. Publikation  Cannabis, Psychosis, and Mortality: A Cohort Study of 50,373 Swedish Men Edison Manrique-Garcia, Antonio Ponce de Leon, Christina Dalman, Sven Andréasson och Peter Allebeck  American Journal of Psychiatry, published online 22 April 2016, doi: 10.1176/appi.ajp.2016.14050637 
 Open menu Share
0		0	
04/22/16--02:37: Med anledning av artikel om BBMRI.se i Expressen idag
I dagens Expressen intervjuas vikarierande rektor Karin Dahlman-Wright med anledning av att Vetenskapsrådet i mitten av mars avslog fortsatt finansiering till BBMRI.se. Inom forskarvärlden finns gemensamma satsningar på biobanker. Inom Europa finns bland annat en gemensam resurs som går under namnet Biobanking och Molecular Resource Infrastructure Europe (BBMRI). I Sverige har Vetenskapsrådet (VR) finansierat en nationell infrastruktur inom biobanker, BBMRI.se, innefattande ett flertal universitet där Karolinska Institutet samordnat verksamheten utifrån en roll som värduniversitet. Det har funnits olika syn på hur samarbetet inom infrastrukturen ska bedrivas. I ett brev från ansvariga vid tre av noderna som sänts till bland andra VR riktar dessa kritik som bland annat tar sikte på hur resurser använts, infrastrukturens geografiska placering samt hur kommunikationen skötts. Denna skrivelse var anledningen till att VR:s Råd för Forskningens Infrastrukturer (RFI) den 9 december 2015 bordlade beslut om bidrag till ansökningen BBMRI.se. VR meddelade i januari KI att man kommer att låta en extern part genomföra en revision av infrastrukturens ekonomi. KI välkomnar en sådan revision och meddelade samtidigt att man förbereder en intern utredning. KI avvaktar den av VR initierade externa utredningen och kommer därefter att ta ställning till eventuella behov av ytterligare extern granskning. KI kommer i avvaktan på dessa utredningar inte vidare kommentera det som framförts. KI:s verksamhet ska kännetecknas av hög kvalitet och tåla extern granskning. Vid sitt beslut i december ombad VR KI i egenskap av värduniversitet att inkomma med en handlingsplan för att komma tillrätta med problemen i organisationen senast den 1 mars 2016 där situationen kräver att vi presenterar en plan för hur ett eventuellt fortsatt samarbete inom ramen för BBMRI.se ska organiseras. Det är självklart av yttersta vikt att planen är förankrad och accepterad av samtliga BBMRI-noder. KI inkom med en sådan plan, som tagits fram i samverkan med universitetsledningarna för sju av de åtta i ansökan ingående universiteten (Göteborgs Universitet valde att inte delta i det vidare arbetet), samt som godkänts av dessa. RFI konstaterade att sammanfattningsvis adresserar handlingsplanen inte i tillräcklig grad åtgärder som skulle kunna bidra till att lösa den kritik som synliggjorts genom skrivelsen som lämnats in av de tre nodsamordnarna. Rådet för forskningens infrastrukturer vid Vetenskapsrådet beslutade därför vid sitt möte den 17-18 mars, 2016 att avslå ansökan från BBMRI.se. 
 Open menu Share
0		0	
04/22/16--02:52: Pengar är inte allt – innovationer som skapar andra värden
KI:s stödsystem måste bli bättre på innovationer som syftar till att skapa värde för patienter, snarare än att tjäna pengar. Det anser Sophia Savage, som arbetar med en kortlek som ska få människor att prata mer om vad som är viktigt för dem i livets slutskede. ”Att vara fri från smärta”, ”att behålla min humor”, ”att mina närmaste är förberedda på min död”. Det är exempel på påståenden i den så kallade DöBra-kortleken, som syftar till att väcka samtal om hur en människa vill ha det när hon är döende. Kortleken har utvecklats i USA och kom till Sverige via Carol TIshelman, professor i innovativ vård vid institutionen för lärande, informatik, management och etik och Olav Lindqvist, forskare och projektsamordnare vid samma institution. I deras forskning har korten anpassats till svenska förhållanden och testas i samarbete med patient- och pensionärsföreningar. För att forskarna på KI skulle kunna gå vidare i sitt arbete behövdes ett avtal med den amerikanska ideella organisationen som äger upphovsrätten till korten, berättar Sophia Savage, projektsamordnare i forskargruppen. – Vi vill inte sälja kortleken för ekonomisk vinning, men använda den i forskningssyfte och eventuellt distribuera den till självkostnadspris för forskning och för att främja dialog kring döende, död och sorg. Vi behövde ett avtal för att ha rätt att göra det, men också för att kunna skydda kortleken Sverige så att ingen kopierar den och börjar sälja korten, säger hon. För läkemedel och medicinteknik är det ett mer väloljat maskineri.  Sophia Savage förstod att hon behövde hjälp av en jurist och kontaktade KI:s innovationskontor. De kopplade ihop henne med en jurist vid KI som introducerade henne för en jurist vid Uppsala universitet med kompetens inom upphovsrätt. Efter en lång process, med avtalsformuleringar och diskussioner fram och tillbaka mellan KI-forskarna, juristen och den amerikanska organisationen, har avtalet nu godkänts. Sophia Savage är jättenöjd, men konstaterar att arbetet hade kunnat gå smidigare. Hennes erfarenhet är att KI:s innovationssystem inte är inriktat på att ta hand om så kallade sociala innovationer, där det handlar mer om att skapa värde för samhället eller patienten än på att tjäna pengar. – Vi bemöts positivt, men det saknas kompetens och upparbetade processer. För läkemedel och medicinteknik är det ett mer väloljat maskineri. Jag tycker att sociala innovationer måste lyftas fram i samtalen om innovation och i KI:s stödsystem, så att forskare vet att det finns vägar för att fånga upp även idéer som handlar om förbättrade processer i vården, till exempel. Det är ett viktigt område inte minst för många unga i dag och kan ge stor och samhällsnytta, säger hon.   Text: Sara Nilsson Foto: Gustav Mårtensson Fotnot: Artikeln är publicerad i en stor special om att gå från idé till nytta i KI Bladet 2/2016 (sidorna 10–23). Sophias tips för att KI:s stödsystem ska bli bättre 1) KI:s innovationssystem bör expandera sin expertis inom innovation så att den även inkluderar socialt entreprenörskap. 2) Identifiera den kompetens som redan finns på universitetet kring hur man startar eller samarbetar med ideella föreningar. Den kunskapen finns hos olika forskare och forskarnätverk, men det är svårt att få en överblick eftersom dessa kunskaper varken premieras eller lyfts fram. 3) Skapa mötesplatser, fysiska och virtuella, där du kan träffa andra som har liknande idéer och syften. 
 Open menu Share
0		0	
04/22/16--08:15: Karolinska Institutet utreder nytt ärende med forskaren Paolo Macchiarini
Karolinska Institutet utreder ytterligare ett fall av misstänkt oredlighet i forskning där Paolo Macchiarini är delaktig. Fallet gäller en vetenskaplig artikel där forskaren Paolo Macchiarini är en av författarna och ärendet upptäcktes vid en inventering som universitetet genomför för att upptäcka oredlighet i forskning. Det aktuella ärendet gäller en vetenskaplig artikel publicerad i tidskriften Respiration i slutet av november 2015. Det föreligger oklarheter i artikeln, bland annat vad gäller etikprövningstillstånd. - Jag fick ärendet på mitt bord i förra veckan och vi har analyserat det och kommer att kräva in svar från de inblandade forskarna. Efter det beslutar vi om vi ska lämna ärendet vidare för extern granskning, säger Henrik Grönberg, prorektor vid Karolinska Institutet, KI. Karolinska Universitetssjukhuset är informerade om ärendet. Läs vårt pressmeddelande. FAKTA: SÅ UTREDER KI MISSTÄNKT OREDLIGHET I FORSKNING 1. Enligt Högskoleförordningen är det lärosätet, där misstanke om oredlighet föreligger, som själva ska utreda frågan. 2. Ärende initieras, till exempel med en inkommande anmälan. 3. KI:s jurister får ärendet för handläggning. 4. Samtliga inblandade kontaktas och ges möjlighet att kommentera och svara på anmälan. 5. Utifrån anmälan och svaren gör KI en bedömning om ärendet ska skickas för extern sakkunniggranskning. Detta görs antingen av en extern granskare som utses av rektor eller av centrala etikprövningsnämnden vid Vetenskapsrådet. 6. Den externa sakkunniggranskningen skickas till anmälare och anmäld/a som får inkomma med synpunkter. 7. Rektor tar beslut om oredlighet i forskning föreligger. 
 Open menu Share
0		0	
04/24/16--23:00: Byte av jobb kan hjälpa långtidssjuka
Byte av jobb skulle kunna vara ett sätt att förlänga arbetskraftsdeltagandet bland långtidssjukskrivna, enligt en avhandling av Karin Nordström vid Karolinska Institutet. I avhandlingen har även skillnader i sjukfrånvaronivåer mellan arbetsplatser undersökts. Många långtidssjukskrivna kommer inte tillbaka i arbete igen utan blir arbetslösa eller går till sjukersättning, det som tidigare kallades förtidspension. I sin doktorsavhandling har Karin Nordström vid Institutet för miljömedicin undersökt om jobbyte påverkar sannolikheten för personer som varit långtidssjukskrivna att vara kvar på arbetsmarknaden. Registerdata I studien användes registerdata från Longitudinell integrationsdatabas för sjukförsäkrings- och arbetsmarknadsstudier (LISA), där samtliga personer i Sverige som är 16 år eller äldre är inkluderade. – Bland de med över 180 dagars sjukfrånvaro vid basåret som bytt arbetsplats till nästa år ökade sannolikheten att ha ett arbete två till fyra år senare. Det här sambandet skulle kunna förklaras av att det är personer med något bättre hälsa som byter jobb, och som också har större sannolikhet att kvarstå i arbetslivet. Dock gällde sambandet oavsett hur mycket man varit sjukskriven året innan basåret. Studien indikerar att jobbyte skulle kunna vara ett sätt att förlänga arbetskraftsdeltagandet bland individer som varit långtidssjukskrivna, även om det är troligt att det kan finnas svårigheter för individer i denna grupp att få ett nytt jobb, säger Karin Nordström. Osäkert mått En arbetsplats med låg sjukfrånvaro ses ofta som en hälsosam arbetsplats där arbetsförhållanden och ledarskap är bra. Men en delstudie i avhandlingen tyder på att arbetsplatsens sjukfrånvaro kan vara ett osäkert mått på hur hälsosam en arbetsplats är. Resultaten visade att arbetsplatser med hög sjukfrånvaro, jämfört med låg, hade högre sannolikhet att anställa en person som haft hög sjukfrånvaro året innan rekryteringen. – Resultaten tyder även på att personer med hög sjukfrånvaro som byter arbetsplats riskerar att hamna på en arbetsplats där sjukfrånvaron är hög, vilket i sin tur kan tyda på att jobbyten bland dessa grupper sker inom ett och samma segment av arbetsmarknaden. För att ett byte ska vara framgångsrikt borde det vara nödvändigt att det nya arbetet innebär någon form av förändrade arbetsförhållanden eller uppgifter, säger Karin Nordström. Publikation Mobility on the labour market, work ability and sick leave Karin Nordström Karolinska Institutet (2016) ISBN: 978-91-7676-231-8   
 Open menu Share
0		0	
04/27/16--06:55: Eric K. Fernströms pris till Rickard Sandberg
Rickard Sandberg, professor vid institutionen för cell- och molekylärbiologi vid Karolinska Institutet, tilldelas 2016 års Eric K. Fernströms pris till yngre, särskilt lovande och framgångsrika forskare. I sin forskning kombinerar Rickard Sandberg datorbaserade och experimentella metoder som spänner över hela genomet för att studera olika aspekter av genreglering under utveckling och i sjukdomsprocesser. Han får Eric K. Fernströms pris för banbrytande enkelcellstekniker och sina viktiga upptäckter av genregleringsmekanismer i enskilda celler. Hans forskargrupp utvecklade en ny metod för analys av transkriptomet i enskilda celler, vilken blev ett viktigt genombrott och anses ha stor potential när det gäller analyser av kliniskt relevanta celler. Han tar emot priset om 100 000 kronor vid en ceremoni i Lund den 2 november och uppmärksammas även i samband med installationshögtiden vid Karolinska Institutet. Eric K. Fernströms stiftelse delar varje år ut ett nordiskt pris och sex priser till yngre och särskilt lovande forskare inom de medicinska vetenskaperna. Landets medicinska fakulteter utser sina egna pristagare. 
 Open menu Share
0		0	
04/28/16--03:50: Guldmedalj till Torsten Wiesel och Rune Fransson
Nobelpristagaren och hjärnforskaren Torsten Wiesel och tidigare universitetsdirektören Rune Fransson tilldelas Karolinska Institutets jubileumsmedalj i valören guld. Guldmedaljen symboliserar ett speciellt erkännande till personer som gjort enastående insatser för Karolinska Institutets verksamhet. Torsten Wiesel studerade medicin och inledde sin akademiska karriär på Karolinska Institutet. 1955 flyttade han till Johns Hopkins University i Baltimore. 1973 utsågs han till chef för den neurobiologiska fakulteten vid Harvard Medical School 1973 och under åren 1991 1998 var han rektor vid The Rockefeller University i New York. 1981 fick Torsten Wiesel tillsammans med David Hubel Nobelpriset i fysiologi eller medicin för sina nyskapande studier av hjärnans behandling av syninformation. Under perioden 2000-2009 var han ledare för Human Frontiers Science Programme i Strasbourg och 1994-2004 ordförande för den amerikanska vetenskapsakademins kommitté för mänskliga rättigheter. Han är beskyddare för och hedersledamot i Sveriges unga akademi och ledamot i Kungliga Vetenskapsakademien där han tagit aktiv del i akademiens arbete. — Torsten Wiesel har genom sin osedvanliga förmåga att bedriva kreativ forskning och utveckla forskningsmiljöer kommit att bli ett föredöme för flera generationer medicinska forskare vid Karolinska Institutet, säger Karin Dahlman-Wright, vikarierande rektor vid Karolinska Institutet. Rune Fransson blev 1978 ansvarig för ekonomin på dåvarande tandläkarhögskolan. 1983 rekryterades han till en central position som budgetchef. 1991 blev han biträdande förvaltningschef och 1995 universitetsdirektör. 2007 utsågs han till direktör med särskilt ansvar för infrastruktur, innovationer och övergripande finansiering. Rune Fransson var projektledare för KI93, en omfattande och genomgripande organisationsförändring som bland annat innebar att ca 150 institutioner reducerades till drygt 30, i allt väsentligt är det ännu den organisationen som gäller vid KI, och den har haft en avgörande betydelse för att göra KI starkt och konkurrenskraftigt. Under hans ledning införde KI under 1990‑talet en nyskapande och kreativ innovationsprocess som fått stor betydelse för de medarbetare som kommersialiserar sina innovationer. Rune Fransson har gjort ytterst betydelsefulla insatser för de nybyggnationer som nu har påbörjats både i Solna och i Huddinge. Med målet att etablera ett medicinskt forskningscentrum i världsklass byggs nu Biomedicum i Solna där 1 600 medarbetare samlas i en innovativ forskningsmiljö. I Huddinge byggs Neo, en byggnad som placeras intill sjukhuset för att man lättare ska kunna bedriva studier som baseras på aktuella sjukdomsproblem inom sjukvården och att resultaten och förbättrade behandlingsmetoder snabbare ska lyftas tillbaka in i vården. — Nybyggnationerna kommer tillsammans med de nya lokalerna som sjukhuset nu färdigställer att ge KI en unik möjlighet att vidareutveckla verksamheten. Rune Franssons insatser har varit helt avgörande för att göra KI till den världsledande forskningsinstitution som den är i dag, säger Karin Dahlman-Wright. Utmärkelserna delas ut vid Karolinska Institutets promotionshögtid den 13 maj 2016. Tidigare medaljörer 
 Open menu Share
0		0	
04/28/16--09:05: Ny mekanism för avkänning och reglering av pH i nervsystemet
Ryggmärgen har ett eget system för att känna av förändringar i pH, enligt en studie av forskare vid Karolinska Institutet. De nya fynden, som publiceras i tidskriften Current Biology, visar också att celler i ryggmärgens centralkanal reglerar pH-nivån om den avviker från normalt pH, något som annars kan ha en negativ påverkan på nervkretsars funktion. Ryggmärgen förmedlar nervimpulser från hjärnan till kroppens olika delar och styr alla våra rörelser. I ryggmärgens mitt finns ett tunt rör, centralkanalen, som löper från hjärnan hela vägen ned till svanskotorna. Den innehåller cerebrospinalvätskan, som flödar runt hjärnan och ryggmärgen. Centralkanalen är beklädd av celler med flimmerhår. Cellernas funktion har länge gäckat forskare och varit föremål för många spekulationer. – Vi har nu visat att de fungerar som sensorer och känner av surhetsgraden, det vill säga pH i cerebrospinalvätskan. Dessa pH-sensorer i centralkanalen visar på ett elegant sätt att detektera pH-förändringar, säger Sten Grillner vid institutionen för neurovetenskap vid Karolinska Institutet. Två typer av molekyler Varje cell har i cellmembranet två typer av molekyler som detekterar surhetsgraden. Den ena reagerar på surt pH och kallas ASIC3 och den som reagerar på basiskt pH kallas PKD2L1. Kroppens normala pH är 7,4. Nervcellers funktion är mycket känsliga för även små avvikelser från normalt pH och störningar i syra-bas-balansen. Forskarna bakom den aktuella studien visar att vid pH 7,4 har cellerna en mycket låg aktivitetsnivå, men så fort pH avviker från detta värde kommer antingen ASIC3-molekylerna eller PKD2L1-molekylerna att aktiveras beroende på om pH blir mer surt eller mer basiskt. Avvikelser i pH leder till förändringar i nervsystemets mycket välreglerade mikrokretsar och är negativt för deras normala funktion. Därför är det viktigt att nervsystemet kan känna av pH-nivån. Mjölksyra frisätts När nervsystemet är aktivt frisätts mjölksyra och vid mycket hög aktivitet, som vid mycket intensiva rörelser eller epilepsi, leder detta till att pH i nervsystemet blir surare. Under vissa tillstånd som rubbar ämnesomsättningen kan man i stället få förhöjt pH. I studien visar forskarna också att ett sänkt eller förhöjt pH leder i båda fallen till att den motoriska aktiviteten i ryggmärgen hämmas. Cellerna med pH-sensorer i centralkanalen har nervförgreningar i ryggmärgen och kan frisätta en hämmande signalsubstans som heter somatostatin. – När centralkanalcellerna detekterar en förändring i pH leder det till en hämning av ryggmärgens motoriska kretsar, vilket resulterar i mindre aktivitet. Detta bidrar i sin tur till att pH-nivåerna kan återställas till normal nivå, säger Sten Grillner. Forskningen har finansierats med stöd av Vetenskapsrådet, EU:s sjunde ramprogram, Karolinska Institutets forskningsfonder, the Centre National de la Recherche Scientifique och the Muséum National d´Historie Naturelle. Publikation The Spinal Cord Has an Intrinsic System for the Control of pH Elham Jalalvand, Brita Robertson, Hervé Tostivint, Peter Wallén and Sten Grillner Current Biology, published online April 28 2016 doi: 10.1016/j.cub.2016.03.048. 
 Open menu Share
0		0	
04/29/16--11:16: KI kommenterar Vetenskapsrådets granskning av BBMRI.se
Vetenskapsrådet har låtit granska den storskaliga biobankssatsningen BBMRI.se och riktar i flera delar kritik mot Karolinska Institutet, KI, som värduniversitet för biobanken. KI kommenterar här kritiken. Vi tar till oss kritiken och har lämnat över rapporten till KI:s internrevision med uppdraget att granska de ekonomiska frågorna. Karolinska Institutet har inte skött uppdraget tillfredsställande. Det tog till exempel för lång tid att få en styrelse och en strategiplan på plats, och styrningen av projektet har varit otydlig. Det har också funnits samarbetssvårigheter inom projektet som KI inte lyckats komma till rätta med. Däremot fanns det stöd för att förlägga biobanken på KI, vilket också bekräftas i den aktuella granskningen från Vetenskapsrådet. Det finns visserligen formella otydligheter i hur beslutet togs men i sak var det korrekt. Det finns också kritik som handlar om att vi skulle gynnat oss själva i fördelningen av resurser. I rapporten finns ett sakfel som gäller investering i utrustning: beloppet för KI inkluderar även personalkostnader och beloppet för övriga universitet är 4,6 miljoner kronor och inte 4 600 kr (4,6 TKR) som felaktigt anges i rapportens inledning (sid 7). Biobanker har stor betydelse för den medicinska forskningen. KI anser att  BBMRI.se har varit en mycket viktig kapacitetshöjning för svensk epidemiologisk forskning och bidragit till att föra forskningen framåt. 
 Open menu Share
0		0	
05/07/16--03:51: Acetylsalicylsyra testas mot tjock-och ändtarmscancer
Nu startar en stor randomiserad studie som ska undersöka om behandling med acetylsalicylsyra, ASA, kan minska risken för återfall i tjock-och ändtarmscancer.  Cirka 800 patienter som behandlats kirurgiskt i Sverige och som bär på en viss mutation, PIK3CA, kommer att behandlas med låg dos ASA eller placebo. Tidigare studier har indikerat att ASA-behandling kan vara extra effektivt hos just dessa patienter. Resultaten förväntas vara klara till 2021. – ASA är ett väl beprövat, billig läkemedel med låg risk för biverkningar. Om detta fungerar kan det leda till förbättrade behandlingsstrategier och avsevärt förbättra överlevnaden för de nästan 6000 patienter som varje år drabbas av tjock-och ändtarmscancer, säger Anna Martling, professor vid institutionen för molekylär medicin och kirurgi och huvudansvarig för studien. Forskningen finansieras med 24,6 miljoner från Vetenskapsrådet. Mellan 20 och 25 vårdkliniker beräknas ingå i studien när den är fullt utbyggd.  
 Open menu Share
0		0	
05/07/16--03:51: KI kommenterar SVT-granskning av fusk med högskoleprovet
SVT:s program Dold sände den 3 maj ett program om fusk på högskoleprovet. Programmet visar på allvarliga brister i säkerheten kring högskoleprovet och bland annat framkom uppgifter om att det finns studenter som antagits till och för närvarande studerar vid Karolinska Institutet, KI, som har kommit in genom att fuska på högskoleprovet. KI ser mycket allvarligt på alla former av fusk och får vi in uppgifter om misstänkt fusk med högskoleprovet, tar vi dem vidare till Universitets- och högskolerådet, UHR, som ansvarar för högskoleprovet. KI kommer att ta kontakt med UHR och undersöka om de kan genomföra en förnyad och fördjupad analys av tidigare provresultat. - Det är oerhört viktigt att få detta ordentligt utrett. Det är helt oacceptabelt om studenter antas på oriktiga grunder, det drabbar andra sökanden som inte får plats och även KI då det är av stor vikt att antagningen sker på ett rättssäkert och rättvist sätt, säger Anna Freyschuss, vikarierande programdirektor vid läkarprogrammet vid KI. Efter högskoleprovet i höstas fann UHR 42 fall med fusk och i februari uppdagades ytterligare nio studenter som fuskat med högskoleprovet och antagits på felaktiga grunder. Fem av dessa gick på KI:s läkarprogram. Dessa studenter fick omedelbart sluta på KI efter att UHR beslutat dra tillbaka deras högskoleprovsresultat. UHR har för regeringen lagt fram förslag på skärpta regler för att kunna förhindra fusk med högskoleprovet.  KI hoppas att detta ska leda till snabba åtgärder för att förhindra framtida fusk på högskoleprovet. Nyhetsartikel på SVT:s hemsida med Åsa Nandorf, chef för antagningsenheten vid KI 
 Open menu Share
0		0	
05/07/16--03:51: Kommentar till aktuell media i uppmärksammat oredlighetsärende
Idag onsdag 4 maj intervjuas förre KI-forskaren och kirurgen Paolo Macchiarini i Läkartidningen och även i SVT Nyheter. I intervjun i Läkartidningen uttrycker Paolo Macchiarini bland annat att KI:s beslut att avskeda honom är grundlöst och att KI agerat efter hårt tryck från media. KI delar inte denna uppfattning. Beslutet att avskeda Paolo Macchiarini togs av personalansvarsnämnden vid KI och föregicks av en noggrann utredning där det framkom flera omständigheter som gjorde det omöjligt för KI att fortsätta samarbetet. Dessa omständigheter redogjorde KI för vid tidpunkten för avskedet i ett pressmeddelande. Vi har i övrigt inga nya kommentarer i fallet utan avvaktar nu slutsatserna från de utredningar som pågår. 
 Open menu Share
0		0	
05/14/16--05:58: KI-forskaren Tore Curstedt nominerad till EPO Lifetime Achievement Award
Docent Tore Curstedt, institutionen för molekylär medicin och kirurgi vid Karolinska Institutet, har av European Patent Office (EPO) nominerats till utmärkelsen Lifetime Achievement Award vid European Inventor Award 2016 för sitt arbete med Curosurf. Tore Curstedt är nominerad för det arbete kring behandling av för tidigt födda barn med diagnosen respiratory distress syndrome (RDS) som han och kollegan Bengt Robertsson arbetat fram. Behandlingen, som introducerades 1989, har till i dag givits till över tre miljoner för tidigt födda barn. Behandlingsmetoden som Tore Curstedt tagit fram marknadsförs under namnet Curosurf och används i 80 länder. Det bedöms att över en halv miljon för tidigt födda barn har räddats till livet av denna behandling. Nomineringstiden går ut den 31 maj och priset delas ut den 9 juni 2016. Läs mer om priset och Tore Curstedts nominering på EPO:s webbplats.     
 Open menu Share
0		0	
05/14/16--05:58: Avsiktsförklaring undertecknad av KI och Sjöbergstiftelsen
Karolinska Institutet och den nybildade Sjöbergstiftelsen har idag gemensamt skrivit under en avsiktsförklaring som beskriver ramarna för en donation för inrättandet och driften av ett nytt cancerforskningscenter vid Karolinska Institutet. – Det är glädjande att det nu kommer in en ny aktör som vill stötta svensk forskning och utveckling och bidra till bättre behandlingar mot cancer. Vi känner oss mycket hedrade att Bengt Sjöberg och hans nya stiftelse vill föra de här diskussionerna med Karolinska Institutet, säger professor Henrik Grönberg, vikarierande prorektor vid Karolinska Institutet. Bengt Sjöberg, svensk affärsman boende i Hongkong, meddelade nyligen att han bildar Sjöbergstiftelsen med ett kapital på två miljarder kronor i syfte ”att göra skillnad för cancerforskningen och den behandling som möter cancerpatienter idag”. Bland annat kommer stiftelsen årligen och i nära samverkan med Kungl. Vetenskapsakademien (KVA) att dela ut Sjöbergpriset till en framstående cancerforskare eller grupp av cancerforskare. 
 Open menu Share
0		0	
05/14/16--05:58: Kemikalieolycka på SciLifeLab i Solna under torsdagen
Vid lunchtid under torsdagen den 12 maj inträffade en kemikalieolycka vid SciLifeLab i Alfa-huset vid Karolinska Institutet i Solna. Elva personer rapporteras ha drabbats av yrsel och ansiktsdomningar. Strax efter klockan tre på eftermiddagen blåstes faran över. Det var strax efter 12 under torsdagen som räddningstjänst och polis kallades till Tomtebodavägen i Solna, efter att lukt från ett misstänkt utsläpp känts av på flera våningsplan i fastigheten där SciLifeLab har sina lokaler. Vägen spärrades av och cirka 500 personer evakuerades på grund av risken för explosion. Räddningsledningen bedömde senare att det inte fanns en sådan risk. Strax efter 15 på eftermiddagen blåste räddningstjänsten faran över. 
 Open menu Share
0		0	
05/14/16--05:58: Överföring av rädsla mellan individer kan motverkas
Det är möjligt att förebygga social överföring av rädsla, som annars kan bidra till fobier, enligt en studie från Karolinska Institutet. Studien, som har publicerats i Journal of Experimental Psychology: General, bidrar till ökad kunskap om hur man bäst utvecklar praktiska strategier för att förebygga fobier och liknande tillstånd i särskilt sårbara grupper. Människan har under hela sin utveckling haft nytta av förmågan att lära sig om känsloladdade situationer genom att se hur andra individer beter sig. Fenomenet kallas social inlärning. Social inlärning kan vara ett effektivt sätt för en individ att lära sig vad som är farligt. Till exempel kan barn lära sig vad som är ett lämpligt beteende genom att se hur föräldrarna gör.  Men det finns en baksida också. Den sortens indirekta upplevelser bidrar till att rädslor och ångestsyndrom kan överföras mellan familjemedlemmar och personer som lever tillsammans. Betrakar bilder  Även om förståelsen för mekanismerna bakom social överföring av rädsla har ökat, vet forskarna än så länge förvånansvärt lite om processerna som kan motverka överföringen av rädsla. I den aktuella studien har forskare vid Karolinska Institutet funnit att social överföring av rädsla kan motverkas. De lät försöksdeltagarna se en video där en demonstratör betraktar bilder av två arga manliga ansikten. När det ena av de arga ansiktena visas får demonstratören en obehaglig elstöt på handleden.  I de flesta fall leder det till att rädslan överförs från demonstratören till försöksdeltagarna som själva börjar visar rädsloreaktioner på den bild som associeras med obehag för demonstratören. Ofarliga ansikten I studien undersökte forskarna vad som hände om försöksdeltagarna först fick se en video där samma demonstratör lugnt tittade på samma bilder av de båda ansiktena, en sorts demonstration av att situationen var säker och ansiktena ofarliga. Det visade sig att överföringen av rädsla för ansiktena förhindrades av att försöksdeltagarna först sett videon där demonstratören förmedlade att situationen var ofarlig och trygg. Men den skyddande effekten uppstod inte om försöksdeltagarna i förväg fick se en video där de exponerades för samma ansikten, men där den lugna demonstratören saknades. – Vi fann att en tidigare trygg erfarenhet i närvaro av en annan person motverkade social överföring av rädsla, säger Armita Golkar vid institutionen för klinisk neurovetenskap, en av de båda forskarna bakom studien. I de följande experimenten fann forskarna att den skyddande effekten kvarstod när omständigheterna ändrades, till exempel om demonstratören inte längre var närvarande i en efterföljande situation.  I en annan variant av experimentet var personen som demonstrerade att situationen var ofarlig en annan än den individ som i den efterföljande filmen fick elstötar. När det var olika personer i den ofarliga respektive den hotfulla situationen försvann den skyddande effekten av trygghetsinlärning. – Studien utvidgar vår förståelse för de grundläggande inlärningsprocesser som styr social överföring av rädsla och trygghet. Den binder ihop sådan forskning med klinisk forskning genom att studera hur tidigare trygga upplevelser kan minska överföringen av rädslor mellan individer, säger den andra forskaren, Andreas Olsson vid samma institution. Publikation Immunization against social fear learning Armita Golkar och Andreas Olsson  Journal of Experimental Psychology: General, published online 14 April 2016, doi 10.1037/xge0000173 
 Open menu Share
0		0	
05/17/16--08:06: Motståndskraftiga nervceller visar vägen till skyddande faktorer i ALS
Tillväxtfaktorn IGF-2 kan rädda mänskliga nervceller från att dö vid den obotliga sjukdomen ALS, enligt en studie av forskare vid Karolinska Institutet och Milanos universitet. Studien, som publiceras i tidskriften Scientific Reports, visar att motståndskraftiga okulomotoriska nervceller kan användas som ett verktyg för att identifiera faktorer som kan skydda känsliga nervceller från nedbrytning vid den dödliga neurodegenerativa sjukdomen. Amyotrofisk lateral skleros, mer känd som ALS, är en dödlig sjukdom som kännetecknas av en progressiv förlust av motoriska nervceller, eller motorneuron. När motorneuronen bryts ner leder det till muskelförtvining, svaghet och förlamning i hela kroppen. Men alla motorneuron är inte lika sårbara vid detta sjukdomstillstånd. Vissa grupper, bland annat nerverna i hjärnstammen som styr ögonrörelser är förskonade. Läser ögonrörelser Tack vare det kan hjälpmedel som läser av ögonrörelserna användas av förlamade ALS-patienter för att kommunicera genom datorer. Varför dessa så kallade okulomotoriska motorneuron är motståndskraftiga vet man ännu inte. I dag finns ingen bot mot den dödliga sjukdomen, men forskare letar efter gener som kan användas för att på sikt ta fram behandlingar som bromsar sjukdomen och förhindrar förlusten av motoriska nervceller. I detta syfte har Eva Hedlunds forskningsgrupp vid institutionen för neurovetenskap tagit sikte på just de okulomotoriska nervcellerna – Vi har nu identifierat en faktor, insulin-like growth factor 2, IGF-2, som finns i de motståndskraftiga okulomotoriska nervcellerna. Vi visar att IGF-2 kan rädda mänskliga motorneuron från att förtvina, säger Eva Hedlund, som har lett studien tillsammans med Stefania Corti vid Milanos universitet. Forskarna använde hudceller från ALS-patienter för att via omprogrammering göra dem till nervceller. När forskarna tillsatte IGF-2 klarade cellerna sig bättre under förhållanden som är skadliga för nervceller. Positiv effekt Eftersom IGF-2 hade positiv effekt på odlade nervceller utanför kroppen gick forskarna vidare med att undersöka om IGF-2 även kunde skydda motorneuron i möss som utvecklar ALS-liknande sjukdom. När forskarna gav ALS-mössen IGF-2 genom genterapi levde mössen längre.  – Vi kan se att motorneuronen bevaras och att behandling med IGF-2 leder till att motorneuronens utskott, axonerna, börjar återbildas och bildar nya livsnödvändiga kontakter med muskler, säger Eva Hedlund. Det närbesläktade hormonet IGF-1 har testats i kliniska prövningar där det har givits under huden till patienter med ALS, men resultaten har varit motsägelsefulla. Än så länge har IGF-2 inte prövats. Den nya studien stödjer att det eventuellt skulle kunna ge positiv effekt att administrera IGF-2 eller IGF-1 direkt till motorneuronen med genterapi. Studien har finansierats med stöd av Söderbergs stiftelse, EU Joint Programme for Neurodegenerative Disease, Birgit Backmarks donation för ALS-forskning vid Karolinska Institutet, Thierry Latran Foundation, Åhlén-stiftelsen, Vetenskapsrådet, Svenska Sällskapet för Medicinsk Forskning, Hjärnfonden och Svenska Läkaresällskapet. Publikation Differential neuronal vulnerability identifies IGF-2 as a protective factor in ALS Ilary Allodi, Laura Comley, Susanne Nichterwitz, Monica Nizzardo, Chiara Simone, Julio Aguila Benitez, Ming Cao, Stefania Corti, Eva Hedlund  Scientific Reports, published online 16 May 2016, doi: 10.1038/srep25960 
 Open menu Share
0		0	
05/18/16--08:35: Nya Silvialäkarna tog examen
Vid en examensceremoni på Karolinska Institutet den 17 maj uppmärksammades den andra kullen Silvialäkare. Samtidigt firade Silviahemmet 20-årsjubileum och drottningen var på plats för att dela ut diplom. Den tvååriga magisterutbildningen i demensvård har de sex nya Silvialäkarna genomfört parallellt med sitt kliniska arbete. Undervisningen sker på distans. – Jag har fått många medicinska färdigheter för demensvård. Men viktigare är att utbildningen har gett fördjupad förståelse för hur vi arbetar idag i demenssjukvården. Kursen innehåller också samhällsaspekter kring demenssjukdomar och hur man hanterar olika frågor som till exempel körkort, vapeninnehav eller hemsjukvård i olika länder. Allt det kommer att bli en hjälp för mig när jag ska presentera alternativa arbetssätt här hemma. Efter utbildningen kan jag ta större ansvar för fortbildning av vårdpersonal och engagera mig i organisatoriska frågor och strategiska beslut som rör demenssjukvården, säger Björn Lennhed, specialist i geriatrik vid Falu lasarett och en av Silvialäkarna som tagit examen.  Läs mer i ett pressmeddelande från Karolinska Institutet. 
 Open menu Share
0		0	
05/21/16--12:56: Dubbla roller – både forskare och entreprenör
Håll isär rollerna som akademisk forskare och bolagsägare, tipsar Klas Wiman. För tretton år sedan startade han ett företag baserat på en substans som får cancerceller att begå självmord. Nu har projektet nått klinisk fas II och företaget fick nyligen in 430 miljoner kronor. Proteinet p53 skyddar oss normalt mot cancer genom att se till att skadade celler begår självmord eller slutar dela sig. Men genen för p53 kan vara muterad, vilket ger ett p53-protein som inte fungerar och gör att cellerna okontrollerat kan växa vidare. I ungefär hälften av alla tumörer är p53-genen muterad. År 1999 hittade Klas Wiman, professor vid institutionen för onkologi-patologi vid Karolinska Institutet, och hans kollegor Vladimir Bykov och Galina Selivanova, en molekyl som får det muterade p53-proteinet att fungera igen. Cancerceller med muterat p53 dog när molekylen tillsattes, medan normala celler knappt påverkades. Med hjälp av KI Innovations skickade forskarna in en patentansökan. Därefter publicerades resultaten i Nature Medicine, och i medier världen runt fick Klas Wiman berätta om substansen som återskapade p53-funktionen och fick cancerceller att begå självmord – ett då helt nytt koncept. År 2003 grundade de bolaget Aprea tillsammans med KI Innovations. Klas Wiman har sedan starten varit styrelsemedlem, men företaget har alltid letts av personer med industriell erfarenhet av läkemedelsutveckling. Håller isär rollerna – Jag vill vara akademisk forskare, att driva bolag kräver en annan kompetens. Det är bättre att vi grundare fortsätter med forskningen om p53 och mekanismerna för hur det här fungerar, säger han. Klas Wiman är övertygad om att det är viktigt att grundarna fortsätter sin akademiska forskning och publicerar resultat inom området när ett bolag bildas. Både för forskarens karriär och möjligheter att få anslag, och för att grundarnas forskning stärker bolaget. Det är också viktigt att hålla isär rollerna som akademisk forskare och bolagsägare, konstaterar han. – Man måste vara objektiv när man agerar i rollen som akademisk forskare, skriver artiklar eller pratar på konferenser, till exempel. Du bör inte tappa din objektivitet bara för att du har ett företag eller en substans som du tycker är bra. Pengar till fas II-studie I mars fick Aprea in drygt 430 miljoner kronor från en grupp läkemedelsinvesterare. Pengarna ska bland annat användas till en fas II-studie där företagets kandidatsubstans testas på patienter med äggstockscancer. – Det är roligt att vi har kommit så här långt, men det är fortfarande hög risk. Vi får vänta och se hur det går, säger Klas Wiman lugnt. Hittills har han inte fått in några pengar från bolaget, varken personligen eller som anslag till sin forskning. – Jag har min ägarandel, men den sjunker snabbt när vi får in nya investerare. Möjligheten att tjäna pengar är heller inte anledningen till att jag gör det här. Jag gör det för att det känns angeläget. Text: Sara Nilsson 
 Open menu Share
0		0	EMBO har idag meddelat att 58 forskare inom livsvetenskap invalts som medlemmar i organisationen. En av dessa nya medlemmar är Óskar Fernández-Capetillo från Karolinska Institutet. Varje år väljs nya medlemmar till EMBO, baserat på att de utmärkt sig vetenskapligt. KI-medarbetare Óskar Fernandéz-Capetillo, professor vid institutionen för medicinsk biokemi och biofysik och även knuten till SciLifeLab, är en av 2016 års invalda. Utmärkelsen är en hyllning till hans forskning. Av de övriga invalda forskarna kommer 50 från 13 Europeiska länder och övriga åtta från Kina, Japan, Litauen, Singapore och USA. EMBO är en organization som består av mer än 1700 ledande forskare inom livsvetenskap. Organisationens huvudmål är att stödja talangfulla forskare i alla stadier av deras karriärer, stimulera vetenskaplig information och medverka till att bygga en miljö för Europeisk forskning där vetenskapsmän kan nå sina bästa resultat. Mer läsning: Óskar Fernández-Capetillo – han vill ha kul  
 Open menu Share
0		0	
05/25/16--14:02: Tre frågor till...
...Elisabeth ”Lissa” Norin, forskare vid institutionen för mikrobiologi, tumör- och cellbiologi som tillsammans med sina kollegor fått europeiskt patent på en fekaliekultur, det vill säga en specifik bakteriekultur som härstammar från avföring från en frisk vuxen person. Det är första gången en kultur från avföring någonsin har odlats om och om igen och behållit sin sammansättning och effekt Vad använder ni fekaliekulturen till? – Fekalfloran används för att behandla personer som lider av svåra tarmproblem. Det handlar framför allt om personer som fått antibiotikakurer av olika anledningar och dessa har helt slagit ut eller ändrat balansen i den normala tarmfloran. Ofta är det fråga om en diarré orsakad av bakterie som heter Clostridium difficile. Enkelt uttryckt transplanterar vi frisk fekalflorakultur till patienten och behandlingen heter fekalfloratransplantation. Metoden är mycket framgångsrik och har även testats på patienter med IBS, irritable bowl syndrome, med gott resultat. Den enda biverkan vi sett är att patienten kan bli lite bubblig i magen de första dagarna. Forskarna spekulerar också om metoden skulle kunna hjälpa patienter med andra sjukdomar som diabetes, multipel skleros och fetma. Är det en ny behandling? – Nej, metoden har funnits länge och är något av en gammal köksmetod som bland annat använts inom hästnäringen. Det finns enstaka humana fallstudier från 60- och 70-talen och det påstås ibland att metoden användes i Kina redan på 400-talet, men det finns nog inga riktiga bevis för det. Vad gör er metod unik? – Metoden i sig är inte unik men medan de flesta andra använder färsk avföring som måste testas inför varje behandling odlar vi på en och samma fekalflorakultur som vi tog fram för 20 år sedan. Vi har alltså aldrig tagit nytt utan odlar nya doser i provrör och fryser sen in dem, lite på samma sätt som man gör med surdeg. Det tar ungefär en vecka för floran att växa till. Mig veterligen är vi ensamma om att använda samma avföring om och om igen. Hittills har vi odlat fram runt 800 doser som hjälpt över 700 patienter. Men det är inte vi forskare som utför själva behandlingen utan det är den läkare som behandlar patienten och som bedömer om metoden är ett lämpligt alternativ ochom så,  ser till att patienten får sin behandling. Elisabeth "Lissa" Norins profilsida. 
 Open menu Share
0		0	
05/26/16--14:17: Medicinsk Vetenskap om depressionsbehandling
Depression är den tredje viktigaste orsaken till ohälsa i hela världen. Ändå vet man förvånansvärt lite om vad som händer i hjärnan hos dem som drabbas av denna sjukdom. Nya numret av Medicinsk Vetenskap handlar om hur man med hjälp av den kunskap som ändå finns försöker hitta nya behandlingar. Dessutom: Hur farligt är damm, egentligen? Medicinsk Vetenskap reder ut. Läs också intervjun med professor Óskar Fernández-Capetillo: ”Jag har ofta fel”. Plus: Perspektiv: Så utses bästa forskningen, fem fakta om fridykning och finforskning om fulsjukdomar. Med mera. På djupet om depressionsbehandling Intervjun med Óskar Fernández-Capetillo Nyfiken på damm   Läs mer om Medicinsk Vetenskap Följ Medicinsk Vetenskap på Facebook 
 Open menu Share
0		0	
05/27/16--14:30: KI tecknar avtal med biotechorganisation i Indien
Karolinska Institutet har tecknat ett samarbetsavtal med det indiska Regional Centre for Biotechnology (RCB) kring disputerade forskare. Avsikten är att stödja samarbete inom flera projekt vid Centrum för molekylär medicin (CMM) vid Karolinska Institutet. Postdoktorsprogrammet löper i ett år med möjlighet till ett års förlängning efter en utvärderingsprocess. - Det här initiativet kommer att öka samarbetet mellan CMM och forskargrupper i Indien och fungera som en plattform för nya vägar att ta fram och kommersialisera upptäckter, säger Sanjeevi Carani, forskare vid CMM, Karolinska Institutet. Programmet planeras påbörjas hösten 2016 och de första forskarna från Indien beräknas vara på plats på CMM innan årets slut. Mer information om Karolinska Institutets samarbeten med Indien. 
 Open menu Share
0		0	
05/28/16--14:52: KI-alumn får utmärkelsen Global Swede
Utmärkelsen Global Swede 2016 går till KI-alumnen Hugo Morales. Under de två år som han har studerat vid Karolinska Institutet har han inte bara utmärkt sig akademiskt utan också visat sig vara duktig på att skapa nätverk.  Det är för sjätte året i rad som utmärkelsen Global Swede delas ut till internationella studenter som utmärkt sig inom innovation och entreprenörskap. Studenten Hugo Morales, som går sista terminen på mastersprogrammet i bioentreprenörskap, är nominerad av Karolinska Institutet. – Jag känner mig mycket hedrad. Det är ett erkännande av vad jag har gjort som student på KI, säger han. Global Swede är ett samarbete mellan Svenska institutet och närings- och utrikesdepartementen. Under en ceremoni den 18 maj deltog Hugo Morales och 21 andra studenter där de fick diplom av Oscar Stenström, statssekreterare vid näringsdepartementet.  – De utländska studenterna är en värdefull tillgång för både Sveriges utveckling och framtida konkurrenskraft. Utöver att bidra med nya kunskaper och perspektiv utgör de också en viktig resurs för att bygga broar mellan Sverige och omvärlden, sade Oscar Stenström under ceremonin. Hugo Morales har studerat på KI i snart två år. Sina universitetsstudier påbörjade han dock i hemlandet Mexiko. På plats under ceremonin fanns också Mexikos ambassadör, som han fick möjlighet att nätverka med. – Det var verkligen roligt att träffa ambassadören. Jag hoppas att det kan bli fler utbyten för både studenter och forskare. Det var också ett fantastiskt tillfälle att få träffa de andra studenterna och låta andra få reda på vad man gör, säger han. I motiveringen till att KI har nominerat just Hugo Morales står det att han är en ”social entreprenör” med ett ”inkluderande ledarskap”. – För mig handlar det om att skapa värde genom människors kunskaper och förmågor. Jag gillar att hjälpa andra studenter att växa och se dem utbyta färdigheter med varandra. Och jag försöker alltid integrera alla som ingår i ett team, säger han. För närvarande befinner sig Hugo Morales i Tyskland där han genomför sin masteruppsats "Regulatory environment and margins as market entry factors for small and mid-sized enterprises”. Nu återstår inte lång tid av utbildningen men Hugo Morales har fortfarande inte bestämt vad som blir nästa steg eller om han kommer att bli kvar i Stockholm. – Antingen vill jag starta mitt eget företag eller så vill jag arbeta i ett företag som skapar värde i vårt samhälle, det ska inte bara bry sig om pengar, säger han. Läs pressmeddelandet som närings- och utrikesdepartementet har publicerat i samarbete med Svenska institutet. Text: Maja Lundbäck 
 Open menu Share
0		0	
06/04/16--15:48: Malariaforskning belönas med Axel Hirsch pris
Mats Wahlgren, professor vid institutionen för mikrobiologi, tumör- och cellbiologi tilldelas Medicine doktor Axel Hirschs pris 2016. Han får priset för sina studier av hur malariaparasiten genom att aggregera röda blodkroppar inducerar svår och dödlig malaria, och varför blodgrupp 0 skyddar befolkningen mot denna allvarliga sjukdom. Medicine doktor Axel Hirsch Priset delas ut årligen av Karolinska Institutets styrelse för forskning som "belöning för en av svensk forskare publicerad vetenskaplig skrift av högt värde". Prisutdelningen äger rum i samband installationshögtiden i Aula Medica den 13 oktober 2016 och består av 50 000 kr och ett diplom. Mer om Mats Wahlgrens forskning. 
 Open menu Share
0		0	
05/31/16--22:05: Nyfödda barn med Downs syndrom mer hjärtfriska idag
Jämfört med i början av 1990-talet löper dagens nyfödda barn med Downs syndrom (trisomi 21) betydligt lägre risk för allvarliga hjärtfel. Det visar en ny registerstudie från Karolinska Institutet som publiceras i amerikanska barnläkarföreningens tidskrift Pediatrics. Anledningen till förändringen är inte känd, men forskarna tror att det sannolikt finns en koppling till fosterdiagnostik. Forskarna bakom studien använde sig av de nationella hälsoregistren Medicinska födelseregistret, Registret för fosterskador och Patientregistret. Bland 2,1 miljoner barn födda åren 1992 till 2012 fanns nästan 2600 nyfödda barn med Downs syndrom som forskargruppen undersökte vidare avseende medfödda hjärtfel. Minskad risk Även om ungefär hälften av barnen med Downs syndrom hade någon form av medfött hjärtfel minskade risken kraftigt för allvarliga hjärtfel mellan 1992 och 2012. – Risken för komplicerade hjärtfel, sådana som oftast behöver opereras, var 40 procent lägre i slutet av tidsperioden. Vi kunde också se att det skett ett skifte över tid. Medan allvarligare hjärtfel blev ovanligare blev lindrigare hjärtmissbildningar istället något vanligare, säger forskningsprojektets initiativtagare Stefan Johansson, överläkare vid Sachsska barn- och ungdomssjukhuset och forskare vid institutionen för medicin Solna, vid Karolinska Institutet. Projektet var inte utformat för att bena ut orsaker till sambanden, men forskargruppen spekulerar kring att fosterdiagnostik ligger bakom resultaten. Om rutinultraljudet på mödravården visar ett hjärtfel är det vanligt att blivande föräldrar väljer att testa fostret för kromosomavvikelser. Om Downs syndrom då diagnosticeras är det inte ovanligt att graviditeten avbryts, vilket skulle kunna leda till att färre barn föds med allvarliga hjärtfel. Selektionseffekt En annan möjlighet är att fosterdiagnostiken av Downs syndrom som sådan, som erbjuds äldre kvinnor i flertalet landsting, leder till en selektionseffekt om kvinnans ålder har betydelse för fostrets risk för hjärtfel. – Att barn som föds med Downs syndrom idag är mer hjärtfriska än förr är något positivt att lyfta fram i den tuffare start många av dessa familjer får. Jag hoppas också att vår forskning bidrar med något positivt till det offentliga samtalet om Downs syndrom, som ju mest handlar om fosterdiagnostik. Jag håller med många föräldrar till dessa barn om att diskussionen är för negativt färgad av abortfrågan, som om människor med Downs syndrom inte skulle ha riktigt samma existensberättigande som andra. Vilket de förstås har! säger Stefan Johansson. Det är okänt om dagens generation barn med Downs syndrom också har bättre hälsa i andra avseenden. Forskargruppen planerar att undersöka om andra följdsjukdomar vid Downs syndrom, som infektionskänslighet och nedsatt sköldkörtelfunktion, också blivit mindre vanliga. Forskningen har finansierats med anslag från Stiftelsen Samariten och Sällskapet Barnavård i Stockholm. Publikation Trends in Congenital Heart Defects in Infants with Down Syndrome Sofie Bergström,  Hanna Carr, Gunnar Petersson, Olof Stephansson,  Anna-Karin Edstedt Bonamy,  Anders Dahlström, Cecilia Pegelow Halvorsen, Stefan Johansson Pediatrics, published online 1 June 2016, doi: 10.1542/peds.2016-0123 
 Open menu Share
0		0	
06/01/16--01:35: Fyra KI-forskare får pengar till hematologiforskning
Fyra KI-forskare får dela på 2 miljoner kronor från Åke Olssons stiftelse för forskning inom hematologi. Stiftelsens ändamål är att främja Karolinska Institutets forskning inom haematologi, företrädesvis avseende myelom- och leukemisjukdomarna. I år delar följande forskare på medlen: Sidinh Luc vid institutionen för medicin, Huddinge, Lotta Hansson vid institutionen för onkologi och patologi, Agata M. Wasik vid institutionen för laboriatoriemedicin och Magdalini Lourda vid institutionen för kvinnors och barns hälsa. 
 Open menu Share
0		0	
06/01/16--02:07: BBMRI-utredning visar på brister i styrning
Den uppföljning av Vetenskapsrådets granskning av BBMRI som Karolinska Institutets internrevision genomfört visar inte på några oegentligheter, men ett antal brister i hanteringen. Som följd avser Karolinska Institutets rektor tillse att BBMRIs parter inte drabbas av ekonomisk skada på grund av de nu inträffade händelserna. BBMRI är Vetenskapsrådets hittills största satsning på medicinsk infrastruktur. Karolinska Institutet är värduniversitet för samarbetet, där ytterligare sju svenska universitet är partners. Det har funnits olika syn på hur samarbetet inom infrastrukturen ska bedrivas. Vetenskapsrådet meddelade i januari Karolinska Institutet att man kommer att låta en extern part genomföra en revision av infrastrukturens ekonomi. KI har välkomnat en sådan revision och har även tillsatt en intern utredning, som nu har presenterat sitt arbete. Uppdraget har varit att göra en uppföljning av Vetenskapsrådets granskning av BBMRI.se genomförd av revisionsfirman Ernst & Young. Det är Karolinska Institutets internrevision som fått uppdraget av vikarierande rektor i samråd med konsistoriets ordförande. Internrevisionen har inte funnit några oegentligheter i hanteringen av bidraget. De oklarheter som har påtalats angående ett antal fakturor, kan förklaras av felaktig kostnadsfördelning och bristfälliga verifikationsunderlag. Avtal där kostnaden belastar BBMRI.se borde rimligen signeras av BBMRI.se, vilket inte alltid varit fallet. Dessutom borde visst arbete som gällde Lifegene inte belasta BBMRI.se. Internrevisionen konstaterar att övriga universitet heller inte fått regelbundna utfallsrapporter, vilket har lett till minskad insyn och transparens. Internrevisionen anser också att det var olyckligt att inte en styrelse fanns på plats tidigare. De beslut som fattats under denna period borde ha fattats av en styrelse, dessutom verkar det ha funnits olika ingångsvärden bland universiteten redan från början. Avseende noteringen att de till styrelsen rådgivande kommittéerna periodvis inte fungerat så som villkoren föreskriver, så finner IR att det verkar ha fungerat sämre de senaste åren samt i samband med tjänstledigheter. Detta har dock inte fullt ut brutit mot villkoren. Internrevisionens uppfattning är att en stor del av bristerna hade kunnat undvikas med tydliga definitioner och överenskommelser, noggrannare planering, uppföljning och rapportering samt tydligare avgränsning mot KI:s biobank. – Det är bra att vi nu har ett underlag att arbeta utifrån. Med ledning av denna rapport finns det anledning att överväga att ta initiativ till en fullständig genomlysning av BBMRI och dess verksamhet vid KI. De allvarliga brister som tas upp måste vi åtgärda. KI avser att tillse att BBMRIs parter inte drabbas av ekonomisk skada på grund av de nu inträffade händelserna, säger Karolinska Institutets rektor Karin Dahlman-Wright i en kommentar.   
 Open menu Share
0		0	
06/01/16--04:45: KI-forskaren Magnus Sköld får Hjärt-Lungfondens stora anslag
Magnus Sköld, professor vid institutionen för medicin, Solna vid Karolinska Institutet får Hjärt-Lungfondens stora forskningsanslag för 2016. Han får anslaget på 15 miljoner kronor för det nationella forskningsprojekt kring KOL. – KOL är en vanligt förekommande sjukdom som traditionellt har varit förknippad med rökning, men cirka 25–30 procent av alla som drabbas har aldrig rökt och den gruppen vet vi fortfarande väldigt lite om. Nu får vi möjlighet att studera sjukdomen inom denna grupp och få en förklaring till varför så många drabbas, säger Magnus Sköld i ett pressmeddelande från Hjärt-Lungfonden. Projektet kommer, med hjälp av den nationella studien SCAPIS, studera hjärta och lungor hos icke-rökande KOL-patienter för att öka förståelsen om varför de drabbas. Läs mer på Hjärt-Lungfondens webbplats. Se prisutdelningen den 1 juni på Facebook. 
 Open menu Share
0		0	
06/06/16--08:00: Förändringar i epigenomet bidrar till fetma-associerad diabetes
Även om fetma är en riskfaktor för att utveckla typ 2-diabetes är det inte alla personer med fetma som får sjukdomen. I en ny studie, publicerad i tidskriften Nature Medicine, har forskare från Karolinska Institutet och Institute of Health and Medical Research (INSERM) i Frankrike identifierat epigenetiska förändringar som är kopplade till inflammation och typ 2-diabetes. Fynden kan hjälpa till att förklara hur förändringar i epigenomet under utvecklingen av fetma kan utlösa insulinresistens och diabetes. Risken att utveckla insulinresistens och typ 2-diabetes skiljer sig åt mellan olika individer med fetma. Forskare tror att skillnader i epigenomet kan vara en viktig faktor bakom den här skillnaden. Epigenetiska förändringar ökar eller minskar genuttrycket genom att koppla olika kemiska flaggor till DNA och till de histonproteiner som tillsammans med DNA bildar kromatin. Epigenetiska modifieringar är, i motsats till själva generna, dynamiska och kan förändras under påverkan av mikromiljön och näringsstatus. Avslöjar nyckelroll Forskarteamet, som letts av Eckardt Treuter och Nicolas Venteclef, intresserade sig för ett så kallat co-repressorkomplex som kan modifiera kromatinet. Komplexet i fråga innehåller GPS2 (G-protein pathway suppressor 2). Studien avslöjar en nyckelroll för GPS2-komplexet i regleringen av epigenomet i makrofager. Makrofager har en central roll i immunförsvaret, men är också inblandade i den låggradiga inflammation som kan kopplas till ämnesomsättningssjukdomar, så kallade metabola sjukdomar, dit fetma och typ 2-diabetes räknas. Forskargruppen vid INSERM hade tidigare upptäckt att nivåerna av GPS2 var lägre i fettväven hos personer med fetma och diabetes jämfört med personer utan diabetes. Det visade sig att dessa fetma-associerade förändringar är evolutionärt bevarade mellan människor och möss. Högt fettinnehåll Forskargruppen vid Karolinska Institutet hade tagit fram möss som saknar GPS2 i makrofager. När dessa genetiskt modifierade möss matades med en diet med högt fettinnehåll blev de inte mer feta än vanliga möss. Däremot fick de snabbare insulinresistens, inflammation i fettväven och fettlever. Dessa egenskaper hos mössen är jämförbara med situationen i människa och skillnaden mellan ”metabolt friska” jämfört med personer med ohälsosam fetma, menar forskarna. – Fynden pekar på ett, möjligen reversibelt, orsakssamband mellan förändringar i uttryck och funktion av komplexet, omfattningen av inflammation i fettvävnaden och systemisk insulinresistens i riktning mot typ 2-diabetes, säger Nicolas Venteclef vid the Cordeliers Research Centre, INSERM, i Paris.  – Studien belyser värdet av att kombinera studier i mus och människa för att identifiera molekylära mekanismer som ligger bakom sjukdomar. Framför allt musexperimenten ger tydliga bevis för att förändringar i epigenomet som har sitt ursprung i antingen makrofager eller fettceller kan vara orsaken till, och inte bara en följd av, komplikationer vid fetma som leder till diabetes, säger Eckardt Treuter vid institutionen för biovetenskaper och näringslära vid Karolinska Institutets Campus Huddinge. Forskarna tror att dessa förändringar kan vara en del av ett 'epigenomiskt minne' som kan påskynda ett inflammatoriskt svar under metabolisk stress vid fetma och diabetes. Forskningen har finansierats med stöd av bland andra Vetenskapsrådet, the French National Agency of Research, Cancerfonden, the French Foundation for Medical Research, Novo Nordisk Fonden, Diabetesfonden, tidigare Centrum för Biovetenskaper och Karolinska Institutet. Publikation Loss of the corepressor GPS2 sensitizes macrophage activation upon metabolic stress induced by obesity and type 2 diabetes Rongrong Fan, Amine Toubal, Saioa Goñi, Karima Drareni, Zhiqiang Huang, Fawaz Alzaid, Raphaelle Ballaire, Patricia Ancel, Ning Liang, Anastasios Damdimopoulos, Isabelle Hainault, Antoine Soprani, Judith Aron-Wisnewsky, Fabienne Foufelle, Toby Lawrence, Jean-Francois Gautier, Nicolas Venteclef and Eckardt Treuter. Nature Medicine, online 6 juni 2016, doi: 10.1038/nm.4114. 
 Open menu Share
0		0	
06/07/16--11:00: Viktuppgång mellan graviditeter ökar risken för syrebrist hos barnet
Risken för syrebrist hos andra barnet ökar om mamman har gått upp i vikt mellan graviditeterna. Det visar en ny stor svensk registerstudie som har gjorts av forskare vid Karolinska Institutet och som publiceras i tidskriften PLOS Medicine.  Resultaten visar att en större viktökning mellan två graviditeter, även för kvinnor som är normalviktiga, kan påverka risken för komplikationer hos det nyfödda barnet.  Om mamman har övervikt eller fetma ökar risken för många komplikationer under graviditeten och förlossningen. Syrebrist hos barnet vid förlossningen, så kallad asfyxi, är en sådan komplikation. Det är känt sedan tidigare att högt BMI hos mamman ökar risken för syrebristrelaterade skador hos det nyfödda barnet. Mellan graviditeter Den aktuella studien är den första som har undersökt om viktuppgång mellan två graviditeter påverkar risken för syrebrist i samband med den andra förlossningen. – Vi fann att viktuppgång mellan graviditeter medförde en ökad risk för syrebrist hos en kvinnas andra barn. Riskökningen var särskilt tydlig hos barn till mammor som var normalviktiga inför första graviditeten, men som ökade i vikt inför andra graviditeten, säger Martina Persson, forskare och barnläkare vid institutionen för medicin, Solna vid Karolinska Institutet och Sachsska barn-och ungdomssjukhuset. Forskarna använde uppgifter från det svenska medicinska födelseregistret. Studien omfattade mer än en halv miljon mammor som födde sitt första och andra barn under perioden 1992-2012. Undersökte samband Strax efter förlossningen bedöms alla nyfödda barns hälsotillstånd efter den så kallade Apgar-skalan, där tio är maximal poäng. Forskarna undersökte om det fanns ett samband mellan mammans viktförändring mellan den första och den andra graviditeten och syrebristrelaterade komplikationer för det andra barnet (i form av låg Apgarpoäng fem minuter efter förlossningen, kramper eller allvarliga andningsproblem under nyföddhetsperioden). Flera fetma-relaterade tillstånd, som kroniskt högt blodtryck, havandeskapsförgiftning och diabetes, är i sig själva kopplade till komplikationer hos det nyfödda barnet. Den förhöjda risken fanns kvar även när forskarna räknade bort alla kvinnor med dessa sjukdomar. – Viktökning mellan graviditeterna ökar också risken för andra komplikationer under graviditeten och hos det nyfödda barnet. Huvudbudskapet är att efter förlossningen bör kvinnor få rådet att återvända till den vikt de hade före graviditeten, säger Martina Persson. Mer än var tredje kvinna som föder barn i Sverige har övervikt eller fetma. Forskningen har finansierats med stöd från Forskningsrådet för arbetsliv, hälsa och välfärd (Forte) och Karolinska Institutet. Martina Persson har en klinisk postdoktorstjänst som finansieras av Stockholms Läns Landsting. Publikation Inter-pregnancy Weight Change and Risks of Severe Birth-Asphyxia-Related Outcomes in Singleton Infants Born at Term: A Nationwide Swedish Cohort Study Martina Persson, Stefan Johansson, Sven Cnattingius PLOS Medicine, publicerad online 7 juni 2016 
 Open menu Share
0		0	
06/09/16--07:31: Tore Curstedts behandling har räddat livet på en halv miljon barn
KI-forskaren, docent Tore Curstedt, var under våren 2016 nominerad till det europeiska patentverkets ”European Inventor Award 2016” som en av tre forskare i klassen ”Lifetime Achievement”. Det är prisets allra tyngsta kategori. Den 9 juni stod det klart att vinnaren blev en annan av de nominerade. Men oavsett vinst eller inte, har Tore Curstedt framgångsrikt ägnat sitt liv åt att arbeta med Curosurf. En behandling som har hjälpt miljontals för tidigt födda barn att få igång sina lungor. I dag är Tore Curstedt pensionerad, men ändå kommer han nästan dagligen till sitt arbetsrum vid Karolinska Universitetssjukhuset. – Man kan bara inte sluta jobba när man förstår att all forskarmöda räddat kanske en halv miljon barn till livet, säger han. Han kliver av  bussen vid bortre sidan av Norra begravningsplatsen och tar en promenad på sin väg till arbetet. Alfred Nobel, Ingrid Bergman, Ernst Rolf och Folke Bernadotte är bara några vars gravstenar han passerar. – Jag går mellan de olika gravkvarteren och memorerar namn på stenarna och platsen där de för mig kända personerna ligger. Det blir både hjärngympa och fysisk träning om morgnarna, säger han med ett skratt. Tore Curstedt föddes 1946 och växte upp som enda barnet i en familj i Piteå. Pappa var mentalskötare och mamma hemmafru. Med sig från dåvarande reallinjen på gymnasiet fick han så bra betyg att läkarutbildningen låg inom möjligheternas gräns, och det lockade honom till Karolinska Institutet. Dessutom gjorde hans egna hälsoproblem, en tarmsjukdom, att han blev intresserad av att vetenskapligt studera hur kroppen fungerar. Det fick bli läkaryrket. Medel som aktiverar lungorna  Han var i tonåren när media skrev om president Kennedys son, som trots den främsta expertis i USA dog på ett sjukhus i Boston några dagar efter födseln på grund av att lungorna inte kom igång. På den tiden dog nio av tio för tidigt födda barn. Kanske föddes redan då en utmanande tanke hos Tore Curstedt. Tillsammans med forskarkollegan Bengt Robertson experimenterade han vid Karolinska sjukhuset med att få fram ett medel som skulle kunna aktivera lungorna hos för tidigt födda. En behandling som kom att få namnet Curosurf, Cu som i Curstedt, Ro som i Robertson, och Surf som i surfaktant. Surfaktant är det ämne som hos den friska färdigutvecklade människan reglerar ytspänning i lungan och hindrar den från att kollapsa vid utandning, och som mycket tidigt födda ännu inte har hunnit utveckla. Kollegan Bengt Robertsons är död sedan 2008, men Tore Curstedt har fortsatt att forska vidare själv. Han glömmer aldrig när de båda forskarna för över fyrtio år sedan fick ett telefonsamtal från neonatalavdelningen på S:t Görans sjukhus. Den behandlande läkaren som visste vad Tore och Bengt höll på med förklarade att läget var dramatiskt. De hade en för tidigt född liten flicka som höll på att dö eftersom lungorna inte kom igång trots intensiva försök. Det handlade om timmar och nu var både läkarna och föräldrarna överens om att det var värt en sista chans – trots att medicinen inte var färdigutvecklad och inte prövad på människor. De hade lyckade djurförsök men var inte framme vid människor och etiska prövningstillstånd ännu. Försöket signerades och godkändes av alla inblandade. Det som skedde några timmar senare upplevde de inblandade som något av ett mirakel. Preparatet injicerades i den lilla flickans luftstrupe och det tog inte mer än fem minuter så ändrades barnets blå färg till rosa och sen till en normalt syresatt hudfärg.  – Efter en timme var hon helt igång och behövde ingen extra syrgas, säger Tore Curstedt. Detta var ett magiskt ögonblick i mitt liv. Nu var det ingen tvekan längre så det fanns bara en väg: Fortsätt! Uppfinningen fick svalt mottagande Men det var inte lätt att få gehör. Pharmacia tackade nej till att ta sig an preparatet. För stora marknadsföringskostnader och för liten marknad, ansåg de. På Karolinska sjukhuset var man också försiktigt tveksam så Curstedt och Robertson fick vända sig ut i Europa. Ett privat läkemedelsbolag i Italien, Chiesi Farmaceutici, var villigt att ta sig an produkten och patentera den. Curstedt och Robertson fick royalty. – Hade vi tänkt mer slugt ekonomiskt så hade vi snabbt blivit mångmiljonärer, säger Tore Curstedt i dag. Men det är inget som grämer mig. När jag träffar ungdomar och föräldrar till barn som alla vill tacka mig och till och med kramas så har jag fått lön nog. Många har genom åren försökt att hitta en syntetisk lösning på surfaktanen. Men än så länge har ingen kommit i närheten av Curosurfs framgångsrika lösning med biologiskt material framförädlat från grisens lunga. Under perioden av utveckling fanns grislungor att få gratis från svenska slakterier. Men processen är trots det kostsam. En grislunga ger bara bråkdelen av ett gram och räcker till två, högst tre barn. – Vi håller därför på att försöka arbeta fram den syntetiska lösningen som ska göra oss oberoende av grisen, säger Tore. Det tar några år till och jag hoppas få vara med i det hela ända tills vi har knäckt också den vetenskapliga nöten. Många kommer fram och tackar Curstedts och Robertsons uppfinning beräknas ha hjälpt tre miljoner barn och minst en halv miljon för tidigt barn har räddats till livet över hela världen. De äldsta är i dag i 30-årsåldern. Medicinen säljs i ett åttiotal länder. Tore Curstedt blir både rörd och stolt när han berättar om de människor som lever tack vare Curosurf. – Jag möter dem då och då. De kommer fram och tackar. En flicka som räddades tävlade till och med i Minnesmästarna på tv. Så visst kan man tack vare Curosurf få ett fungerande liv även om man blev född i vecka 28. Text: Matts Heijbel Foto: EPO Personliga fakta Namn: Tore Curstedt, 70 år. Gör: Docent vid institutionen för molekylär medicin och kirurgi (MMK), i forskargruppen ”Klinisk kemi och koagulation” som verkar vid Karolinska Institutet och Karolinska Universitetssjukhuset. Aktuell: Nominerades som en av tre i klassen "Lifetime Achievment" av EPO, det europeiska patentverket, för innovationen Curosurf. Familj: Hustrun Sol-Britt Curstedt, också läkare. Två vuxna barn och fem barnbarn. Bor: I Edsviken, Sollentuna. Intressen: golf, aktier och resor. Har varit i över 100 länder. Inklusive Svalbard, Nordkorea Antarktis, Burma och Transnistrien. Vinnare av tre nominerade i klassen "Lifetime Achievement" blev till slut Anton van Zanten (Tyskland, Nederländerna). 
 Open menu Share
0		0	
06/09/16--11:00: Nervisolerande celler mer olika varandra än man tidigare trott
En sorts celler i hjärnan, oligodendrocyter, som har en avgörande roll i sjukdomar som multipel skleros, har en större mångfald än man tidigare trott. Detta enligt en ny studie som publiceras i tidskriften Science och är gjord av forskare vid Karolinska Institutet. Fynden bidrar till att öka vår förståelse för sjukdomar där dessa celler skadas, så som multipel skleros, och ger ledtrådar till framtida behandlingsstrategier. I multipel skleros och liknande sjukdomar leds nervimpulserna i hjärnan och ryggmärgen fram långsammare än normalt. Rubbningen av nervers funktion bidrar till symtomen, så som känselrubbningar och domningar, svårigheter med gång och balans och synstörningar. Skydd försvinner Typiskt för sjukdomen är att myelinet, det skyddande fetthöljet som isolerar nervcellerna och möjliggör snabb överföring av elektriska impulser, försvinner. Myelin produceras av en specialiserad typ av cell, oligodendrocyten. Fram tills nu har oligodendrocyter ansetts vara en enhetlig grupp av celler, men i den aktuella studien framträder en annan bild. Forskarna bakom studien, som leddes av Gonçalo Castelo-Branco och Sten Linnarsson, använde den nyligen utvecklade tekniken enkelcells-RNA-sekvensering. Med metoden kan forskare få en ögonblicksbild av genaktiviteten i enskilda celler. På så sätt kan de avslöja skillnader mellan celler som kanske inte framträder med klassiska metoder. Forskarna studerade fler än 5 000 oligodendrocyter från olika delar av hjärnan och ryggmärgen från unga och vuxna möss, vilket gjorde det möjligt för dem att få en oöverträffat detaljerad bild av skillnaden mellan cellerna.  – Vi avslöjade en oväntat stor skillnad mellan celler inom populationen av oligodendrocyter. I den här studien har vi identifierat 12 underklasser av oligodendrocyter och en ny cell som finns i blodkärl och skiljer sig från oligodendrocyter, säger Sten Linnarsson vid institutionen för medicinsk biokemi och biofysik. Forskarna fann att de tidiga stadierna av oligodendrocyters mognad var liknande över hela centrala nervsystemet i unga möss. Specifika områden Däremot var olika underklasser av mogna oligodendrocyter ansamlade i specifika områden i vuxna hjärnor. – Upptäckten av den här oväntade mångfalden bland oligodendrocyter kan leda till nya insikter om mekanismer bakom nedbrytning och regeneration i sjukdomar där myelin skadas, till exempel multipel skleros, säger Gonçalo Castelo-Branco vid samma institution. Forskningen har finansierats med stöd av bland andra Vetenskapsrådet, Hjärnfonden, Läkaresällskapet, Åke Wibergs stiftelse, Clas Groschinskys minnesfond, Petrus och Augusta Hedlunds stiftelse och EU. Publikation Oligodendrocyte heterogeneity in the mouse juvenile and adult central nervous system Sueli Marques, Amit Zeisel, Simone Codeluppi, David van Bruggen, Ana Mendanha, Falcão, Lin Xiao, Huiliang Li, Martin Häring, Hannah Hochgerner, Roman A. Romanov, Daniel Gyllborg, Ana Muñoz Manchado, Gioele La Manno, Peter Lönnerberg, Elisa M. Floriddia, Fatemah Rezayee, Patrik Ernfors, Ernest Arenas, Jens Hjerling-Leffler, Tibor Harkany, William D. Richardson, Sten Linnarsson, Gonçalo Castelo-Branco  Science, publicerad online 10 June 2016, doi: 10.1126/science.aaf6463. 
 Open menu Share
0		0	
06/13/16--00:57: Medfödd mutation fördubblar risken att dö av malignt melanom
Personer med malignt hudmelanom som har en medfödd mutation i en viss gen löper dubbelt så stor risk att dö av sitt melanom, visar en ny studie gjord av forskare vid Karolinska Institutet och Lunds universitet. Fynden, som publiceras i tidskriften Journal of the National Cancer Institute, tyder på att individer med ärftligt melanom som har mutationen bör följas extra noga inom sjukvården. Exponering för sol är en viktig riskfaktor bakom malignt melanom, som är en av de snabbast ökande cancerformerna i västvärlden. Men i många fall spelar även ärftlighet en viktig roll. Bland dem som har ärftligt melanom har ungefär en av tio individer en mutation i en gen som heter CDKN2A. Genen är en så kallad tumörsuppressorgen, som förhindrar att cancerceller bildas i kroppen. Ökar risken Sedan mitten av 1990-talet har det varit känt att mutationer i denna gen kraftigt ökar risken för att få malignt melanom. Forskarna har tidigare visat att individer med CDKN2A-mutation har förutom melanom, även höga risker för rökningsassocierad cancer i luftvägar och övre matsmältningsorganen. I den aktuella studien visar forskarna för första gången att mutationer i genen också påverkar överlevnad i melanom. – Det visade sig att de individer som har medfödd CDKN2A-mutation i snitt är tio år yngre när de får sin melanomdiagnos jämfört med ärftliga melanomfall utan denna mutation. Men trots att yngre ålder vid diagnos brukar vara en skyddande faktor har de mer än dubbel så stor risk att avlida i sina melanom. De har också en sju gånger större risk för att dö i annan cancer jämfört med icke-bärare, säger Hildur Helgadottir vid institutionen för onkologi-patologi vid Karolinska Institutet, en av de ansvariga forskarna. Den kortare överlevnadstiden bland mutationsbärarna kvarstod även när forskarna tog hänsyn till alla andra undersökta faktorer som kan påverka sjukdomsförloppet, inklusive hudmelanomets tjocklek. Oupptäckta faktorer Forskarna menar att det tyder på att det finns oupptäckta biologiska faktorer i tumörer hos individer med CDKN2A-mutation som gör dessa mer aggressiva än tumörer hos icke-mutationsbärare. – Dessa fynd understryker vikten av att inkludera CDKN2A-mutationsbärare i förebyggande hälsoprogram. Målet med hälsoprogrammen är att förebygga tumörer genom rådgivning om solning och tobak, att hitta tumörer i så tidigt skede som möjligt och att upptäcka eventuella canceråterfall i ett tidigt, behandlingsbart skede, säger Hildur Helgadottir. Sedan 1980-talet har svenska familjer med ärftlighet för malignt melanom inkluderats i ett preventivt program. I studien kopplade forskarna uppgifterna om CDKN2A-mutation hos dessa familjemedlemmar till uppgifter från svenska hälso- och populationsregister för att få fram heltäckande uppgifter om bland annat tidpunkter för diagnoser av melanom, annan cancer och eventuell död samt orsaker till dödsfall. På så sätt kunde de undersöka om det fanns ett samband mellan mutation och överlevnad. Forskningen har finansierats med stöd av bland annat Cancerfonden och Radiumhemmets forskningsfonder. Publikation Germline CDKN2A mutation status and survival in familial melanoma cases Hildur Helgadottir, Veronica Höiom, Rainer Tuominen, Kari Nielsen, Göran Jönsson, Håkan Olsson, Johan Hansson Journal of the National Cancer Institute, publicerad online 10 juni 2016, doi: 10.1093/jnci/djw135 
 Open menu Share
0		0	
06/13/16--06:22: Tuffare krav på nästa rektor
Nomineringsperioden för Karolinska Institutets nästa rektor är i gång. Under sommaren arbetar även en sökkommitté med att söka efter kandidater och från augusti kommer intervjuer med ett urval kandidater att ta vid. Inför förra rektorsrekryteringen, 2012, beslutade KI om en breddad och mer aktiv sökprocess. Då talade man om ett paradigmskifte, om att rektorsuppdraget blivit mer arbetskrävande och komplext. Kraven på nästa rektor har blivit ännu tuffare. Anders Hamsten avgick i förtid på egen begäran efter kritikstormen i samband med Macchiarini-dokumentären Experimenten. I höst kommer utredningarna som visar hur KI skött ärendet vilket blir en del av den nya rektorns verklighet. ”Offensiv ledare” Konsistoriets ordförande Lars Leijonborg, som också är valkommitténs ordförande, talar om att KI behöver en ”offensiv ledare”, men också om behovet av en stark akademisk företrädare. – I första meningen i kravprofilen slår vi fast att KI söker en ny rektor som är en erkänt skicklig akademisk ledare, men vi ser också framför oss en framstående forskare och en person med stark integritet. Det finns många starka åsikter och viljor inom KI och en rektor måste kunna stå emot det, säger Lars Leijonborg. Precis som förra gången har en sökkommitté fått uppdraget att underlätta rekryteringen genom att söka upp intressanta kandidater och förklara vad Karolinska Institutet förväntar sig av en rektor. Sökfältet är hela världen. Det kommer att bli en dammsugning efter kandidater genom att titta på nomineringar, men också genom att samarbeta med HR-avdelningen och leta i egna nätverk. – Vi kommer att titta både på externa och interna kandidater, säger professor Sven-Erik Dahlén, adjungerad i sökkommittén. Hörandeförsamling lämnar synpunkter Bryggan mellan sökkommittén och konsistoriet blir valkommittén, en liten grupp som består av konsistoriets ledamöter, som leder och håller ihop arbetet. Valkommittén lämnar så småningom förslag på rektorskandidater till konsistoriet som fattar beslut om vilken kandidat de vill föra fram till regeringen, som tar det slutgiltiga beslutet. Men först ska KI som helhet lämna synpunkter genom hörandeförsamlingen, som representerar lärare, övrig personal och studenter. De får en mer tongivande roll än tidigare. Hörandeförsamlingen har deltagit i arbetet med kravprofilen och lämnat synpunkter som påverkat utformningen. Kravprofilen är också mer omfattande än förut, enligt Erika Franzén, personalföreträdare i valkommittén: – Dels pratar man mer om ansvaret och rollen i organisationen, dels om komplexiteten som det innebär att leda KI som rektor gentemot samhället och omvärlden i övrigt, säger hon. Behöver inte kunna svenska Nytt är att personen inte behöver kunna svenska, men däremot bör personen ha en ”god förståelse för hur ett medicinskt universitet samverkar med hälso- och sjukvården”. Andra krav är att personen ska vara internationellt erkänd, ha dokumenterat stor pedagogisk skicklighet och vara väl förtrogen med det medicinska ämnesområdet. God kommunikativ förmåga betonas liksom ”höga etiska krav”. – Det är otroligt höga krav som ställs på en rektor på KI och det är en tuff uppgift att hitta den personen. Jag hoppas att det finns ett stort underlag, vi letar ju globalt., säger Elias Arnér, lärarrepresentant i valkommittén. Den öppna nomineringsperioden för nästa rektor pågår till och med den 15 augusti. Text: Madeleine Svärd Huss Tidpunkter att hålla reda på:  1 juni–15 augusti: Öppen nomineringsperiod för rektor. Från augusti, höstterminen 2016: Urval och intervjuer av kandidater. Omröstning i hörandeförsamlingen och beslut i konsistoriet. Tidigast i november 2016: Regeringen fattar beslut om ny rektor på förslag av konsistoriet. Januari–mars 2017: Ny rektor för Karolinska Institutet tillträder. 
 Open menu Share
0		0	
06/13/16--06:54: KI satsar på innovationer för äldres hälsa
Inom ramen för EU-projektet EIT Health satsar man på att få fram innovationer riktade mot äldres hälsa – och studenterna bjuds in att vara med. Karolinska Institutet vill stimulera medarbetare och studenter och till ett innovativt och entreprenöriellt tankesätt. – Vi vill nyttogöra forskningen mycket mer och visa studenterna vilka möjligheter som finns inom innovation, säger Inger Lundqvist, projektledare på innovationskontoret vid Karolinska Institutet. Hennes uppgift är att koordinera alla de tre delarna i EIT Health på KI; forskning, utbildning och affärsutveckling. EIT Health är ett EU-finansierat, europeiskt samarbete mellan toppuniversitet, ledande vårdgivare och företag, som går ut på att öka samarbetet mellan forskning och industri. Målet är att få fram nya innovationer som främjar ett hälsosamt liv, aktivt åldrande och förbättrad vård. – EIT Health är ett av flera initiativ som KI har tagit kring satsning på innovation och entreprenörskap, säger hon. På sikt vill man att projektet leder till att förbättra livskvaliteten och hälsovården i hela Europa genom de nya produkter och tjänster som man räknar med kommer ut. – En av våra största samhällsutmaningar är den åldrande befolkningen. De äldre behöver leva ett mer aktivt och hälsosamt liv så att de utnyttjar mindre hälso- och sjukvård, säger Jan-Olov Höög, professor och Scandinavian director för EIT Health Education. Om integrationen mellan företagande, forskning och högre utbildning blir mer naturlig kommer det att bli lättare att få fram fler innovationer snabbare. – Vi vill få igång nya innovativa företag inom hälsosektorn som riktar sig till äldre personer, säger Jan-Olov Höög. Redan under 2016 vill man att EIT Health-projekten runt om i Europa ska kläcka 80 nya företagsidéer. Från 2018 tänker man sig 70 nya start-ups per år. Att få med sig studenterna är avgörande för hur väl projektet kommer att lyckas. – Vi vill att studenterna ska få upp ögonen för entreprenörskap, så att de är rustade att ta hand om framtidens stora samhällsutmaningar, säger Jan-Olov Höög och poängterar att det redan finns ett regeringsuppdrag som säger att alla utbildningar ska ta med entreprenörskap på schemat. På KI finns i dag ett antal utbildningsaktiviteter inom EIT Health. Förutom jätteeventet Innovation Day, som går av stapeln den 18 november, finns även andra aktiviteter inom ramen för EIT Health. Man vill låta studenter arbeta med verkliga utmaningar från företag och med innovationsprojekt genom att jobba intensivt i team. Det ingår även ett tävlingsmoment, som gör utmaningen extra rolig att vara med på. – I Stockholm hade vi en workshop i slutet av april med drygt 30 deltagare, många studenter, men även lärare, forskare, doktorander samt en representant från ett företag som stod för själva innovationsutmaningen, säger Hanna Jansson, chef för enheten för bioentreprenörskap och Starter Lab-ansvarig. Nästa anhalt för workshopen blir Lissabon 6-8 oktober och sedan fortsätter den på turné runt om i Europa. – Det är också en tävling, men tanken är inte att fokusera på tävlingen utan att delta och lära sig processen, säger Hanna Jansson.   TEXT: Maja Lundbäck   EIT Health tre viktiga områden: Främja hälsosamt leverne Stödja aktivt åldrande Förbättra vården 
 Open menu Share
0		0	
06/13/16--08:29: Karolinska Institutet följer upp rekryteringar med stöd från Vetenskapsrådet
Karolinska Institutet ska följa upp de totalt sex topprekryteringar som genomförts med särskilt stöd från Vetenskapsrådet. Bakgrunden är att Vetenskapsrådet beslutat att minska ett tidigare beslutat bidrag på grund av att KI inte fullt ut levt upp till bidragsvillkoren. Det aktuella fallet gäller en rekrytering där det tagit tid att starta den planerade verksamheten vid KI och forskaren därför inledningsvis sökt tjänstledigt från KI. Bidragsvillkoren stipulerar att forskarna som rekryteras ska vara verksamma minst halvtid vid universitetet under bidragstiden. Forskaren är en av totalt sex topprekryteringar vid KI som fått anslag från VR:s satsning på rekrytering av framstående forskare. KI:s rektor har gett grants office i uppdrag att säkerställa att samtliga dessa rekryteringar följer bidragsvillkoren. 
 Open menu Share
0		0	
06/15/16--21:51: Nya centret CTMR höll öppet hus
På institutionen för mikrobiologi, tumör- och cellbiologi, MTC, höll det nya forskningscentret CTMR öppet hus den 13 juni. Centret är ett samarbete mellan Karolinska Institutet och industrin med syfte att kartlägga människans mikrobiom, våra mikroorganismer i och på kroppen. I början av året stod det klart att läkemedelsföretaget Ferring Pharmaceuticals bidrar med 120 miljoner kronor under en sexårsperiod till forskningscentret CTMR ”Centre for Translational Microbiome Research”. Nu har man anställt folk, flyttat in i en ny korridor och kan räkna med att forskningskarusellen går lite snabbare än vanligt. – Jag hoppas att några av våra resultat ska komma patienterna till nytta redan om fem, sex år, säger initiativtagaren Lars Engstrand, professor och chef för CTMR. Forskare och personer som stött initiativet, som tidigare rektorerna Hans Wigzell och Anders Hamsten, trängs den här dagen i en av korridorerna på MTC när verksamheten visas upp.  I en kyl i ett av rummen står provrör med tarmbakterier uppradade. När Anna-Karin Persson, biomedicinsk analytiker, öppnar ett rör med odlad avföring, sprider sig en speciell odör. Innehållet, som används med framgång vid så kallad fekal transplantation, har fått många att rynka på näsan i tjugo års tid, men det är först på sistone som omgivningen har fått upp intresset för vilken effekt det kan ha för hälsan i en sjuk tarm när man tillför friska bakterier av rätt sort. Nu har läkemedelsbolaget också insett att här finns pengar att tjäna. Förutom fokus på tarmbakterier vill Ferring Pharmaceuticals också att det ska satsas på reproduktiv hälsa. Lars Engstrand är själv bara glad för att företaget ville vara med och bestämma inriktning. Det har gått tio år sedan han satte igång sina studier kring mammors tarmflora. När han såg hur bebisar som föds vaginalt får en skyddande effekt mot allergier, troligen för att de kommer i kontakt med mammans bakterier i förlossningskanalen, möttes hans med viss skepsis. – Nu är det tvärtom. Det pratas om att många vanliga sjukdomar kan ha med bakteriesammansättningen i tarmarna att göra. Från att ha varit ett underprioriterat område råder det en hype kring de här bakterierna. Vår uppgift är att sortera ut hoppet från hypen, säger han. Text: Maja Lundbäck Foto: John Sennett 
 Open menu Share
0		0	Hjärnfonden har presenterat sin anslagsutdelning för 2016. Bland dem som får dela på totalt 50 miljoner finns 40 forskargrupper från Karolinska Institutet. Hjärnfonden arbetar för att samla in pengar och finansiera livsviktig forskning om hjärnan, dess kapacitet och alla de sjukdomar, skador och funktionsnedsättningar som orsakar stort lidande hos drabbade och deras familjer.  Årligen delar fonden ut anslag till forskning kring nya behandlingar och botemedel. För 2016 har 78 av totalt 256 ansökningar beviljats anslag, och av dessa kommer 40 från KI. Av det totala beloppet 50 miljoner kronor tillfaller 26 miljoner KIs forskare. Det rör sig om tolv projekt som löper över två år och 28 ettåriga. 
 Open menu Share
0		0	
06/17/16--04:00: Sida-koordinatorer fick inspiration om innovation och finansiering
Snabbkurs i Karolinska Institutets innovationssystem och insyn i hur Grants Office jobbar med extern finansiering och resursmobilisering stod på schemat när Sidas huvudkoordinatorer för projekt i Bolivia, Kambodja och flera afrikanska länder var på studiebesök den 17 juni. Att få nationella forskningsmedel att räcka till är inte alltid så enkelt. Det problemet finns inte bara i Sverige utan gäller även i allra högsta grad för universitet i afrikanska länder, som Tanzania, Uganda, Rwanda och Etiopien. För att snabbare kunna bygga upp sin forskningskapacitet behövs därför ofta ett tillskott av internationella medel. Under en halvdag den 17 juni tog KI emot huvudkoordinatorer för ett antal av Sidas programländer för att ge dem in inblick i hur KI söker och förvaltar pengar av exempelvis amerikanska NIH. – Vi är glada och stolta över denna möjlighet att presentera KI och att diskutera en fortsatt och fördjupad samverkan, säger Anders Gustafsson, professor och tillförordnad dekanus för forskning och KI-värd denna dag. Björn Kull, chef för Grants Office på KI, talade om det stöd till forskare som Grants Office ger såväl i ansökningsförfarandet som i projektadministrationen. Janet Jeppsson, som är koordinator vid Grants Office förklarar framgångsmodellen: – Grants Office här på KI har varit väldigt lyckosamt med att utveckla stöd till forskare, inte bara i ansökningsfasen utan också i den väl så viktiga delen att följa reglerna för att ses som en tillförlitlig partner, säger hon. Sidas programländer hade också önskat information om innovationsprocessen. Tidigare rektor, professor Hans Wigzell, bjöd på insyn i KI:s innovationssystem och talade om modellen med Holdingbolag, som möjliggör kommersialisering av forskares idéer. Joyce Masalu, från Muhimbili University of Health and Allied Sciences i Tanzania var en av deltagarna: – Innovationer inträffar inte av en slump. För att enskilda individer ska kunna vara innovativa brukar det behövas träning och dessutom måste rätt verktyg finnas på plats, säger hon. Ingeborg van der Ploeg, som är central studierektor för forskarutbildning och koordinator för ett av KI:s befintliga Tanzaniaprogram: – Ju bättre de här länderna blir på att attrahera och hantera forskningsmedel desto mer attraktiva blir de för oss på KI att samarbeta med, säger hon.   Text: Maja Lundbäck Foto: Stefan Zimmerman 
 Open menu Share
0		0	
06/18/16--03:56: Kungliga medaljer till två KI-forskare
Professor Ulrik Ringborg och professor Karin Schenck-Gustafsson vid Karolinska Institutet har tilldelats H.M. Konungens medalj för sina insatser för medicinsk forskning.  Det var vid en ceremoni i Bernadottebiblioteket på Kungliga slottet den 16 juni som utmärkelserna H.M. Konungens medalj och Litteris et Artibus delades ut. Även tidigare KI-forskaren och Nobelpristagaren i kemi Tomas Lindahl belönades med kunglig medalj liksom entreprenören och filantropen Paul Lederhausen som bland annat donerat tio miljoner kronor till KI:s Centrum för genusmedicin, för forskning kring könsrelaterade skillnader inom de stora folksjukdomarna. H.M. Konungens medalj instiftades kring 1814 och finns i flera storlekar. Den tilldelas svenska och utländska medborgare för särskilda förtjänster. Litteris et Artibus instiftades 1853 av kronprins Carl (XV). Medaljen utdelas för framstående konstnärliga insatser inom främst musik, scenisk framställning och litteratur.   
 Open menu Share
0		0	
06/16/16--23:46: Nördig tv-serie belönad med Torsten Wiesel-pris
The Big Bang Theory är inte bara underhållning – utan också en tv-serie som tar vetenskap på stort allvar och ökar allmänhetens intresse för forskning. Det menar Sveriges unga akademi som under våren gav den amerikanska tv-serien utmärkelsen The Torsten Wiesel Midnight Sun Award. The Big Bang Theory handlar om en grupp vänner, där flera är forskare vid Caltech i Kalifornien. En av rollerna spelas av Mayim Bialik, som vid sidan av skådespelarkarriären också är doktor i neurovetenskap. – Det som är roligt med The Big Bang Theory att den tar vetenskap på stort allvar – de har en noggrann faktakoll, säger Christian Broberger, docent i neurovetenskap vid Karolinska Institutet och juryledamot i priskommittén hos Sveriges unga akademi. De är duktiga på att snabbt ta in nya upptäckter och de följer med i den vetenskapliga utvecklingen. Vår tanke är att serien, med sitt stora genomslag, har fört upp vetenskap på agendan på ett lättsamt sätt för en ny publik. Tv-serien är också den första mottagaren av The Torsten Wiesel Midnight Sun Award. Priset instiftades i samband med Nobelpristagaren och neurofysiologen Wiesels 90-årsdag 2014. Det delas ut till personer eller organisationer som gjort extraordinära insatser för att förklara eller sätta ljus på vetenskapen. Torsten Wiesel själv är vetenskaplig beskyddare för Sveriges unga akademi och var på plats vid prisutdelningen i maj för att överlämna ett konstverk till tv-seriens vetenskapliga faktagranskare, professor David Salzberg, partikelfysiker vid University of California i Los Angeles. Salzberg ansvarar också för den kultförklarade white board som syns i serien, där olika formler – alltid korrekta – finns uppskrivna. – Fysiker skickar gärna sina senaste upptäckter till Salzberg och ber att han ska skriva dem på den vita tavlan. Det har blivit lite status att synas där. När Stephen Hawking kom med en av sina senaste stora teorier så var en del i lanseringen att synas i The Big Bang Theory, säger Christian Broberger. Text: Sofia Stridsman Foto: Warner Bros Fotnot: Femårsjubilerande Sveriges unga akademi är ett tvärvetenskapligt forum bildat på initiativ av Kungl. Vetenskapsakademien. 
 Open menu Share
0		0	
06/17/16--01:24: KI-forskarnas filmer ska hålla OS-byn frisk
Benedict Chambers och Berit Carow lämnade elitidrotten för att satsa på sina karriärer som forskare i immunologi vid Karolinska Institutet. Nu återvänder de till rampljuset för att hjälpa de tävlande att undvika infektioner under sommar-OS i Rio. Berit Carow och Benedict Chambers ger ett friskt och energiskt intryck, precis som man förväntar sig av två forna elitidrottare. I dag är det mest forskningen som gäller för kollegorna även om båda fortfarande är aktiva inom sina respektive idrotter. Benedict Chambers är docent vid Centrum för infektionsmedicin på institutionen för medicin, Huddinge, och Berit Carow är postdoktor på institutionen för mikrobiologi, tumör-och cellbiologi. Tillsammans har de kombinerat sina intressen och gjort fyra kortfilmer som ska hjälpa de tävlande i OS att undvika ett av de största hoten mot framgång, att missa tävlingen på grund av sjukdom. Som en del i sin satsning på utbildning har Internationella olympiska kommittén, IOK, startat ”Athlete Learning Gateway”, en samling online-kurser och instruktionsfilmer om hälsa, nutrition och prestationstips. Benedict Chambers fick idén till projektet när han såg att det inte fanns någon information om infektioner och hur man undviker dem. – Jag gick in till Berit på kontoret och frågade om hon ville vara med och hon sa ja direkt. Spelade in filmerna på en vecka Han kontaktade en ordförande i organisationen som var väldigt positiv också. Inom en vecka spelade de in filmerna. I fyra videoklipp tar de upp grundläggande fakta om olika infektioner, hur kroppen påverkas, och även praktiska tips för att hålla sig frisk både inför resan och i OS-byn. – Man kan tyvärr inte skydda sig mot allt men det finns enkla knep som kan göra stor skillnad, och det är de vi vill förmedla, säger Berit Carow. Tanken är att filmerna ska öppna upp för funderingar och diskussion hos idrottarna. Sedan kan de vända sig till de båda KI-forskarna som kommer att finnas tillgängliga online för expertråd. För experter kan man verkligen kalla dem. Berit Carow har imponerande meriter, hon kom fyra i dubbelsculler (tvåmansrodd) i OS i Peking 2008 och har tagit flera VM-medaljer för Tyskland. Sedan hon flyttade till Sverige har hon trappat ner på tävlandet, ror gör hon ändå. ”Alla ska tävla på lika villkor” Benedict Chambers har haft en lång karriär som fäktare för det irländska landslaget och har deltagit i flera världs- och europamästerskap. Han tävlar fortfarande, även om det inte är på elitnivå. Han inflikar att han var med på kvaltävlingen till OS i Rio, men att han inte nådde hela vägen fram till en biljett. – Jag slog ut silvermedaljören från OS i London, det var kul. Sen gick han tyvärr ut i tv dagen efter och meddelade att han lägger av. ’Förlorar man mot Benedict, då är det tydligen lika bra att lägga av’, säger Benedict Chambers och skrattar. De gillar tanken på att inte bara bli åskådare till kommande OS. – Vi gör det här mycket för de mindre teamen som inte har möjlighet att ta med en egen läkare, säger Berit Carow. Vi vill göra informationen enkel och tillgänglig för alla och bidra till den olympiska filosofin – att alla ska tävla på lika villkor, fortsätter hon. Text: Mårten Göthlin Foto: Gustav Mårtensson   Rekordsnabba fakta om OS i Rio *Rekordmånga länder och deltagare väntas: Fler än 10 000 tävlande från 206 olika länder. *Sveriges olympiska kommitté, SOK, tar ut ca 150 tävlande svenskar. *Rio blir den första sydamerikanska värden för en olympiad någonsin. *28 olympiska grenar – två fler än OS i London 2012 (nya är golf och sjumanna-rugby) *Pågår från 5 till 21 augusti 2016. Källor: www.rio2016.org, SOK. 
 Open menu Share
0		0	
06/21/16--01:55: Tre donationer möjliggör nya genombrott
Tre forskningsprojekt vid Karolinska Institutet har erhållit tilläggsdonationer på totalt närmare sex miljoner kronor. De utökade stöden skapar goda förutsättningar för att de involverade forskargrupperna på Karolinska Institutet ska nå sina mål. Det är de tidigare donatorerna Björn och Lena Ulvaeus, Hållstens forskningsstiftelse och Stichting af Jochnick foundation som har beslutat att fortsätta med sitt stöd till pågående forskningsprojekt.  Björn och Lena Ulvaeus Björn och Lena Ulvaeus donerar ytterligare 2 miljoner kronor till professor Eva Hellström-Lindberg och hennes kollegor vid Centrum för Hematologi och Regenerativ Medicin (Herm) vilket ger möjlighet att fortsätta forskningen inom komplexa blodsjukdomar i ytterligare två år, med fördjupning i de undergrupper av benmärgsceller som bär på olika mutationer. Syftet är att utveckla bättre och riktad behandling för blodcancer. - Donationen betyder att vi kan fortsätta vårt arbete med att utveckla precisionsbehandling vid leukemi så att framtidens patienter kan erhålla just den behandling som passar dem bäst, förklarar professor Eva Hellström-Lindberg. Hållstens forskningsstiftelse En donation på 2 miljoner kronor från Hållstens forskningsstiftelse går till professor Ulf Eriksson och hans kollegor vid institutionen för Medicinsk biokemi och biofysik och deras fortsatta forskning inom vaskulärbiologifältet för att förstå hjärnans sjukdomar. Forskargruppen undersöker bland annat på vilket sätt diabetes påverkar utvecklingen av kognitiv förmåga och Alzheimers sjukdom. - Genom den generösa donationen från Hållstens forskningsstiftelse kommer vi i vårt arbete kunna ta viktiga steg framåt och fortare nå de högt ställda mål vi har med vår forskning, säger professor Ulf Eriksson. Stichting af Jochnick foundation Professorerna Jon Lundberg och Eddie Weitzbergs forskargrupp har erhållit en tilläggsdonation på 1,7 miljoner kronor från Stichting af Jochnick foundation. Forskargruppen undersöker på vilket sätt diet rik på grönsaker skyddar mot hjärtkärlsjukdomar och hittills har man sett att nitrat har en viktig roll i reglering av blodtrycket. Man har även i mindre studier visat att intag av nitrat förbättrar kärlfunktionen och sänker blodtrycket hos människor.  - Donationen möjliggör att vi äntligen kan genomföra en klinisk studie för att utröna om nitrat i grönsaker kan förklara den blodtryckssänkande effekten av dessa livsmedel, förklarar professor Jon Lundberg vid institutionen för fysiologi och farmakologi. 
 Open menu Share
0		0	
06/21/16--01:57: Välutbildade män får oftare hjärntumör-diagnos
En ny studie från Karolinska Institutet, publicerad i tidskriften Journal of Epidemiology and Community Health, visar att personer med högre socioekonomisk ställning oftare diagnosticeras med gliom, den vanligaste formen av hjärntumör hos vuxna. Resultaten är särskilt tydliga för män. Forskningen baseras på en stor befolkningsstudie med 4,3 miljoner individer födda i Sverige under 1911-1961, studerade under tiden 1993 till 2010. Resultaten visar ett samband mellan högre socioekonomisk ställning och ökad sannolikhet att diagnosticeras med gliom. Sambandet gäller både män och kvinnor, men är särskilt starkt för män. – En del av skillnaderna kan sannolikt förklaras av att personer med högre socioekonomisk ställning är mer benägna att söka vård och kan tala bättre för sig. Operation behövs för den provtagning som exakt bestämmer vilken sorts hjärntumör patienten har. Patientens hälsotillstånd i övrigt påverkar möjligheten att operera, vilket kan vara relaterat till socioekonomiskt status, säger Maria Feychting, professor i epidemiologi vid Institutet för miljömedicin, som har lett studien. Svagare samband Hon tror dock inte att det är hela förklaringen, eftersom sambandet inte var lika starkt för andra typer av hjärntumörer. Resultaten var mindre tydliga för de mer godartade och långsamväxande tumörerna meningiom och akustikusneurinom, där män i högre yrkesgrupper visade ökad risk för akustikusneurinom medan högutbildade kvinnor visade ökad risk för meningiom. – Ytterligare forskning behövs för att klargöra orsakerna, säger Maria Feychting. Högre utbildning (minst tre års universitetsutbildning), högre inkomster och att tillhöra en högre yrkesgrupp (socioekonomisk ställning) är alla faktorer som kan förknippas med ökad sannolikhet att diagnosticeras med gliom. Studien visar även en ökad sannolikhet för gifta eller sammanboende män. – Tidiga symptom av en hjärntumör som gliom kan vara personlighetsförändring. Är man gift eller sammanboende finns det någon i ens närhet som märker detta och kan se till att man går till doktorn, säger Maria Feychting. Vad hoppas du att er studie ska leda till? – Det vore bra med djupare analyser av vårdkedjan från primärvården till neurokirurgin, och undersökningar om det finns skillnader mellan män och kvinnor och olika åldersgrupper. Det är också viktigt att undersöka om sambanden förändras över tid. Publikation Socioeconomic position and the risk of brain tumour: a Swedish national population-based cohort study Amal R. Khanolkar, Rickard Ljung, Mats Talbäck, Hannah L. Brooke, Sofia Carlsson, Tiit Mathiesen och Maria Feychting  Journal of Epidemiology and Community Health, online 20 juni 2016, doi:10.1136/jech-2015-207002. 
 Open menu Share
0		0	
06/22/16--00:50: Han ställer större frågor efter postdoktorvistelsen
Under sin tid som postdoktor vid Harvard universitet har Ninib Baryawno lärt sig att våga tänka stort. Sin vidgade syn på forskning tar han med sig när han nästa år återvänder till en forskarassistenttjänst på Karolinska Institutet. Det kan låta galet att byta till ett annat forskningsområde när man ska göra sin postdoktorvistelse utomlands. Men för Ninib Baryawno var det ett medvetet val. Under forskarutbildningen vid KI studerade han medulloblastom, en cancerform som ger hjärntumörer under barndomen och som börjat ses som en stamcellssjukdom. Ninib Baryawno visste redan under doktorandtiden att han ville lära sig mer om stamceller. Han valde därför att göra sin postdok inom hematologisk stamcellsforskning vid Harvard universitet i Boston. – Jag bytte till ett forskningsfält som baseras på helt andra sorters djurmodeller och ett annat sätt att bedriva forskning på än vad jag var van vid. Forskningsområdet har gjort stora framsteg på kort tid, vilket gör att ribban för vad som räknas som high impact-forskning ligger högt. Det har gjort mig starkare som forskare. Men det tog lång tid att lära sig forskningsfältet och de nya komplicerade metoderna. Postdoktiden, som han hade trott skulle bli två eller tre år, är nu inne på sitt femte år. Han konstaterar att det svenska systemet, där anslag riktade mot juniora forskare bara kan sökas under ett begränsat antal år efter disputationen, inte är anpassat för längre postdokperioder. Det har påverkat hans planer att återvända till Sverige. Inom forskning måste man vara modig ibland – Men det blev ändå rätt att byta fält, för det har blivit en grundsten i min forskning. Genom att kombinera min bakgrund inom cancerforskning med stamcellsfältet har jag hittat min egen nisch. Inom forskning måste man vara modig ibland, kanske genom att byta fält, det kan bli synergieffekter på längre sikt. Professor David Scadden, i vars grupp på Harvard universitet han är postdoktor, strävar efter en blandning av olika expertiser i forskningsmiljön. Ninib Baryawno tycker att arbetet här har gjort honom mindre rädd att prova nya saker och ta sig an något främmande som ligger utanför hans egen expertis. Han menar att det är när man blandar personer med olika bakgrund och kompetens som man kan göra riktigt intressanta upptäckter. – Boston är lite av ett paradis för forskare. Folk är öppna för att samarbeta och dela med sig av sin expertis. En av de viktigaste sakerna som jag kan ta med mig till Sverige är nätverket som jag har etablerat här i Boston, som jag kan jobba med långsiktigt även när jag är på KI, säger han. Barncancerfonden visar att de vågar tro på mig och mina idéer Hans plan var redan från början att återvända, inte bara till Sverige utan till just KI. Efter att ha läst både sin grundutbildning och forskarutbildning här vill han ge något tillbaka. Att KI är känt för att ha en stark forskningsmiljö spelar in, men också att det är ett lärosäte som han tycker satsar på yngre forskare. Nyligen fick han en eftertraktad forskarassistenttjänst genom Barncancerfonden, som dessutom beviljade honom ett stort projektanslag. – Plötsligt förändrades mitt liv. Jag gick från den jobbiga ovissheten till att kunna andas ut och planera för en framtid. Det kändes också viktigt att Barncancerfonden visar att de vågar tro på mig och mina idéer, säger han. Anslagen från Barncancerfonden har gett honom frihet att välja när inom de kommande två åren han vill aktivera sin tjänst. Han återvänder till medulloblastom-forskningen och kommer att arbeta nära John Inge Johnsen, som var hans handledare under forskarutbildningen. Samtidigt kommer han att driva forskning i Boston om skelettmetastaser vid bröst- och prostatacancer. I båda fallen handlar det om att studera mekanismerna bakom att en del tumörer utvecklar motståndskraft mot behandlingen och att leta efter nya sätt att förhindra läkemedelsresistens. Till detta kommer han att använda enkelcells-RNA-analys på färskt patientmaterial, som gör det möjligt att undersöka genuttrycket i enskilda celler i en vävnad för att se vad som kännetecknar de celler som blir resistenta. Vi blir så fokuserade på vår egen expertis att vi glömmer den stora frågan – Jag vill ta steget från att visa att det finns skillnader mellan cellerna i en tumör till att visa att skillnaderna har en biologisk betydelse för patienterna, säger Ninib Baryawno. En anledning till att han sökte sig till USA för sin postdoktorvistelse var att han ville få ta del av ett annat sätt att tänka kring forskning; att våga ställa de svåra frågorna och ha modet att säga att man som forskare vill göra en skillnad för fältet som man verkar inom. – Forskare inom cancerfältet borde ta steget och säga att vi vill hitta botemedel mot merparten av cancerfallen och minska lidandet. Ibland kan jag störa mig på att vi i forskningsvärlden blir så fokuserade på vår egen expertis att vi glömmer den stora frågan: Vad måste vi göra för att lösa den här gåtan? Text: Karin Söderlund Leifler Foto: Lee Hopkins Namn: Ninib Baryawno, 34. Aktuell: Har fått både medel till en forskarassistenttjänst och projektanslag i Barncancerfondens stora vårutlysning. Karriär i korthet: Magisterexamen i biomedicin från KI år 2005, disputerade år 2010 vid KI, junior postdok 2010–2011 vid KI och är sedan 2011 postdok i David Scaddens grupp vid Department of Stem Cell and Regenerative Biology vid Harvard universitet samt Massachusetts General Hospital i Boston. 
 Open menu Share
0		0	
06/27/16--05:02: Ny skylt på muren till campus Solna
Skyltningen med Karolinska Institutets logotyp genomgår nu en uppdatering på campusområdet i Solna.  Den välkända skylten med text i guld på tegelmuren vid infart Solnavägen 1 är redan utbytt. I den nya skylten – även den i guld – ingår Karolinska Institutets sigill utöver namnet. Två nya skyltar kommer också att sättas upp vid det som ska bli Akademiska stråket i det snart ombyggda campusområdet. Ansiktlyftningen ingår som en del i Karolinska Institutets skyltprogram. Syftet är att vårda varumärket och hålla ihop bilden av universitetet formmässigt. – Logoskyltarna i guld ingår i och för sig inte i vår reguljära skyltmanual. Men vi har valt att behålla guldfärgen för att värna historien och samtidigt uppdaterat skyltarna varsamt med sigillets nuvarande utseende och form. Dessa guldskyltar kommer endast att markera huvudentréerna till campus Solna, säger Maria Deckeman, varumärkesstrateg och bland annat ansvarig för skyltprogrammet. Den gamla skylten vid huvudingången har monterats ner varsamt och kommer att sparas av Fastighetsavdelningen på något sätt, eventuellt genom att sättas upp inomhus som ett konstverk. Om sigillets symboler Karolinska Institutet har ända från sina första verksamhetsår i början av 1800-talet använt sigillet med ormskålen, äskulapstaven och tuppen som sitt särskilda kännetecken. Under årens lopp har sigillet gradvis förändrats för att passa tidens förutsättningar, men alltid med bibehållen karaktär. Läs mer om ormskålen, äskulapstaven och tuppen 
 Open menu Share
0		0	
06/27/16--13:00: Därför orsakar vissa pneumokocker oftare hjärnhinneinflammation
Strukturer på pneumokockbakteriers yta har stor betydelse för deras förmåga att ta sig in i hjärnan och orsaka svåra infektioner. Det visar forskare vid Karolinska Institutet i en ny studie som publiceras i den vetenskapliga tidskriften Journal of Clinical Investigation. Fynden pekar på att pneumokocker som är små och som har ett speciellt protein på sin yta lättare kan passera blod-hjärnbarriären och orsaka hjärnhinneinflammation, som i många fall är dödlig. Pneumokockbakterier är kända för att orsaka infektioner i luftvägarna, såsom lunginflammation, bihåleinflammation och öroninflammation. De är också en vanlig orsak till mycket allvarliga sjukdomar som blodförgiftning och hjärnhinneinflammation, även kallat meningit. Men exakt hur det går till när pneumokockerna tar sig in i hjärnan och orsakar meningit är oklart. Hjärnans blodkärl har nämligen speciella egenskaper som hindrar vissa läkemedel, droger och olika potentiellt skadliga celler som immunceller, bakterier och virus att ta sig från blodet till hjärnan. Detta skydd kallas blod-hjärnbarriären. Strukturer på ytan I den aktuella studien visar forskarna, ledda av professor Birgitta Henriques-Normark, att strukturer på pneumokockernas yta, så kallade pili, påverkar hur bakterierna kan ta sig genom blod-hjärnbarriären och infektera hjärnvävnaden. Forskarna har tittat närmare på ett av pilusproteinerna, RrgA, som de i tidigare studier har visat är av betydelse för hur pneumokockerna kan binda till celler i lungan. De har nu upptäckt att RrgA underlättar bakteriernas passage till hjärnan. Pneumokocker är runda bakterier. När pneumokocker växer i blodet sitter de oftast ihop två och två eller i korta kedjor av olika längd. Men forskarna har nu funnit att en liten del av pneumokockerna som har pili, mindre än fem procent, återfinns som runda, enskilda kocker i blodet. Och det är de som är bäst på att ta sig in i hjärnan. Forskarna fann att pneumokocker som infekterat hjärnan hos möss har formen av små runda, enskilda kocker och att de inte uttrycker proteinet DivIVA, som spelar roll för celldelningen och för pneumokockernas oftast äggliknande form. – Våra data tyder på att pneumokocker som har pilusproteinet RrgA, och är av liten storlek i form av enskilda kocker, lättare kan passera från blodströmmen till hjärnan. Där kan de orsaka meningitis som kan vara dödligt, säger Birgitta Henriques-Normark vid institutionen för Mikrobiologi, tumör- och cellbiologi.  Varbildande infektion Meningit är en akut, varbildande infektion i hjärnhinnorna och i utrymmen mellan dem. Hjärnhinneinflammation är vanligast hos barn och vuxna över 60 år. Symtomen är bland annat feber, huvudvärk, nackstelhet, sömnlöshet, kräkningar, krampanfall och koma. Sjukdomen kan ge allvarliga långvariga konsekvenser och har en hög dödlighet. Forskningen har finansierats med anslag från Knut och Alice Wallenbergs stiftelse, Vetenskapsrådet, Stiftelsen för strategisk forskning (SSF), ALF-medel från Stockholms Läns Landsting och Marie Curie-projektet LAPASO som finansieras av EU. Publikation Pneumococcal meningitis is promoted by single cocci expressing pilus-adhesin RrgA  Federico Iovino, Disa Hammarlöf, Genevieve Garriss, Sarah Brovall, Priyanka Nannapaneni och Birgitta Henriques-Normark  Journal of Clinical Investigation, publiceras online 27 juni 2016 
 Open menu Share
0		0	
06/27/16--14:00: Ingen risk för demenssjukdom genom blodtransfusion
Tidigare studier har visat att neurologiska sjukdomar som Alzheimers och Parkinson går att inducera i friska försöksdjur. Det har skapat en oro för att demenssjukdomarna kan överföras från en individ till en annan, eventuellt via blodtransfusioner. Men i en ny studie som publiceras i tidskriften Annals of Internal Medicine, visar forskare från Karolinska Institutet att sjukdomarna inte överförs. De senaste åren har studier visat att en rad neurologiska sjukdomar går att inducera i friska försöksdjur genom att injicera sjuk vävnad från drabbade människors hjärnor. För att undersöka om demenssjukdomarna kan öve rföras mellan människor, via blodtransfusioner, genomförde forskarna vid Karolinska Institutet en studie baserad på en världsunik svensk-dansk transfusionsdatabas. Resultatet visar att demenssjukdomarna inte överförs via blodtransfusion. – Resultaten är ovanligt tydliga för att röra ett så komplicerat ämne som detta. Vi har vänt och vridit på denna fråga under lång tid och hittar inga tecken till att de här sjukdomarna kan överföras genom transfusioner, säger Gustaf Edgren, docent vid institutionen för medicinsk epidemiologi och biostatistik och huvudansvarig för projektet. Blodgivare och patienter Studien genomfördes i samarbete med forskare vid Statens Serum Institut i Köpenhamn. Forskarna har samlat ihop uppgifter om 1,7 miljoner blodgivare och 2,1 miljoner patienter som fått en blodtransfusion i Sverige och Danmark. De kunde då identifiera över 40 000 patienter som fått blod från givare som diagnostiserats med någon av de studerade demenssjukdomarna inom 20 år efter att de lämnat blod. De transfunderade patienterna följdes sedan i upp till 44 år genom att samköra med en rad register, bland annat de svenska och danska patientregistren. Som jämförelse­grupp användes 1,4 miljoner patienter som inte hade tagit emot blod från givare med en senare demensdiagnos. De två grupperna jämfördes med statistiska metoder, varvid hänsyn togs till kön, ålder, bostadsort, blodgrupp, antal blodtransfusioner och tid sedan den första transfusionen. Samma risk Det visade sig att patienterna i de två jämförda grupperna hade exakt samma risk att drabbas av de här demenssjukdomna. – Att få en blodtransfusion är idag mycket säkert i Sverige, men även om säkerheten är hög så arbetar man ändå kontinuerligt och proaktivt med att försöka identifiera eventuella förbisedda risker. Den svensk-danska databas som vi byggt upp och som vi använt i flera liknande studier tidigare visar tydligt värdet av våra stora hälsoregister. Den här typen av studie hade helt enkelt inte gått att göra någon annanstans i världen, säger Gustaf Edgren. Forskningen har finansierats av Vetenskapsrådet, Hjärt-Lungfonden, Svenska Sällskapet för Medicinsk Forskning samt danska Det Frie Forskningsråd. Publikation Transmission of Neurodegenerative Disorders Through Blood Transfusion A Cohort Study Gustaf Edgren, Henrik Hjalgrim, Klaus Rostgaard, Paul Lambert, Agneta Wikman, Rut Norda, Kjell-Einar Titlestad, Christian Erikstrup, Henrik Ullum, Mads Melbye, Michael P. Busch, Olof Nyrén Annals of Internal Medicine, publicerad online 27 juni 2016, doi:10.7326/M15-2421. 
 Open menu Share
0		0	
07/01/16--00:20: Ny metod ger bättre information om vilka gener som är aktiva
Forskare vid Karolinska Institutet och KTH har utarbetat en ny metod för kunna studera vilka gener som är aktiva i en vävnad med hög upplösning. Metoden kan användas på alla typer av vävnader och är värdefull för både grundforskning och cancerdiagnostik. Resultatet publiceras nu i tidskriften Science. Vid olika sjukdomar förändras uppsättningen av RNA-molekyler och proteiner i kroppens vävnader. Med hjälp av mikroskop studeras rutinmässigt vävnadsprover inom forskning och sjukvård i syfte att öka kunskap och ställa diagnoser. Men hittills har man bara kunnat få kunskap om huruvida en viss RNA-molekyl finns i ett vävnadsprov, inte i vilken del av vävnadsprovet den finns. I ett samarbete på SciLifeLab, mellan professorerna Jonas Frisén på KI och Joakim Lundeberg på KTH, har forskarna lyckats utveckla en ny metod som erbjuder en analys av mängden av alla RNA-molekyler kombinerat med spatial information från mikroskopet. - Genom att placera vävnadssnitt på ett glas där vi har placerat DNA-snuttar med inbyggda adresslappar, så kan vi märka in de RNA-molekyler som bildas av aktiva gener. När vi analyserar förekomsten av RNA-molekyler i provet så visar adresslapparna var i snittet molekylerna befann sig och vi kan få högupplöst information om var i provet olika gener är aktiva, beskriver Jonas Frisén. Forskningsresultatet har betydelse även när det kommer till att ställa mer precisa diagnoser. Idag tar man ett vävnadsprov, maler ned det och analyserar blandningen av alla celler. Risken finns att man då missar ett fåtal cancerceller som dränks av signalen från alla andra celler i provet. - Med vår metod fångar vi upp tumörsignalen då den inte späds ut. Detta genom att olika delar av vävnadsprovet har sina specifika adresslappar kan man identifiera ett fåtal tumörceller, säger Jonas Frisén. Metoden kan användas på alla typer av vävnader, och för att undersöka hjärtmuskeln vid hjärtsvikt, reumatism, hjärntumörer hos barn, hudcancer, Alzheimer med mera. Inom cancerdiagnostik, framför allt bröstcancer, kan den ge ökad förståelse för sjukdomens heterogenitet. Vad hoppas du att er metod ska leda till? - Den ger möjlighet att studera vilka gener som är aktiva i vävnader med större upplösning och precision än tidigare har varit möjligt. Det är värdefullt i både grundforskning och diagnostik, säger Jonas Frisén. Forskningen har finansierats genom stöd från Knut och Alice Wallenbergs stiftelse, Stiftelsen för strategisk forskning, Vetenskapsrådet, Cancerfonden, Karolinska Institutet, Tobias Stiftelsen, Torsten Söderbergs Stiftelse, Ragnar Söderbergs Stiftelse, StratRegen, Åke Wibergs Stiftelse och Jeanssons Stiftelser. Toppbilden: Till vänster visas normal analys av bröstcancervävnad i mikroskåp med infärgning. I mitten visas hur forskarna fångar genaktivitet ned på en glasyta som helt överlappar med de strukturer som man normalt ser i mikroskåpet. Detta är forskarnas metod. Till höger syns hur forskarna kan ta fram unika genaktivitetsmönster som representerar olika delar av vävnaden. Publikation Visualization and analysis of gene expression in tissue sections by spatial transcriptomics Patrik L. Ståhl, Fredrik Salmén, Sanja Vickovic, Anna Lundmark, José Fernández Navarro, Jens Magnusson, Stefania Giacomello, Michaela Asp, Jakub O. Westholm, Mikael Huss, Annelie Mollbrink, Sten Linnarsson, Simone Codeluppi, Åke Borg, Fredrik Pontén, Paul Igor Costea, Pelin Sahlén, Jan Mulder, Olaf Bergmann, Joakim Lundeberg, Jonas Frisén. Science, published online 1 July 2016, doi: 10.1126/science.aaf2403. 
 Open menu Share
0		0	
07/01/16--07:25: Pedagogiska priset 2016 till Dude Gigliotti
  Karolinska Institutets pedagogiska pris 2016 tilldelas Dulceaydee Norlander Gigliotti, docent och studierektor vid Komparativ medicin. Hon belönas för att ha moderniserat och effektiviserat försöksdjursutbildningen. – Det här priset känns jätteroligt att få, särskilt nu när jag går i pension efter 32 år på KI. Priset är också viktigt för Komparativ medicin, säger Dude Gigliotti. Det har gått fem år sedan Dude Gigliotti började utveckla den nya försöksdjursutbildningen. I dag erbjuds flera olika kurser på olika nivåer till tekniker samt forskare. Av speciell relevans är en webbaserad utbildning i försöksdjursvetenskap, som skapades för att uppfylla ett nytt EU-direktiv. – När vi lanserade webbutbildningen ”Laboratory Animal Science for Researchers – Rodents and Lagomorphs” i januari 2013 erbjöds även Lunds-, Göteborgs- och Umeå universitet att använda KI:s innovativa webbutbildning, säger hon. I dag finns ett nationellt konsortium i försöksdjursvetenskap. Förutom de universitet som var med från start ingår även Uppsala-, Stockholms- samt Sveriges Lantbruksuniversitet. Över 2000 försöksdjursanvändare har utbildats sedan 2013. KI:s webbaserade och artspecifika försöksdjursutbildningar är de första inom EU i sitt slag och har inte bara fått stor uppmärksamhet internationellt utan också ett positivt genomslag hos svenska djurskyddsinstanser. Pedagogiska priset delas ut av styrelsen för utbildning. Ordföranden i priskommittén är Annika Östman Wernerson, dekan för utbildning: – Vi har många fantastiskt duktiga och engagerade lärare på KI och det är viktigt att vi uppmärksammar och synliggör de som på ett alldeles särskilt sätt bidragit till att höja kvaliteten på våra utbildningar. De pedagogiska pristagarna inspirerar och utgör viktiga förebilder för alla andra medarbetare! Varmt grattis till dig Dude! Text: Maja Lundbäck Foto: Stefan Zimmerman 
 Open menu Share
0		0	
07/04/16--05:10: Karolinska Institutet deltar i Kronprinsessparets Stiftelses initiativ kring ungdomars hälsa
Av Europas alla länder är Sverige ett av dem där barn och ungdomar rör sig minst. En fyraåring tillbringar halva sin vakna tid sittande, och bland 13-åringar rör sig bara var åttonde tillräckligt varje dag. För att förändra denna utveckling startas nu initiativet Generation Pep. En god hälsa är avgörande för vår livskvalitet. Brist på rörelse är en av våra största hälsofaror, och kan medföra sömnstörningar, depression, diabetes typ 2 med mera. Därför startas nu initiativet Generation Pep. Initiativtagare är Kronprinsessparets Stiftelse, och bland Generation Pep:s samarbetspartners finns Karolinska institutet. - Jag välkomnar att Kronprinsparets Stiftelse tar det här initiativet eftersom den fysiska och psykiska hälsan hos våra ungdomar är sämre idag än tidigare. Att lägga fokus på de här frågorna är avgörande för ungdomars framtid, säger professor Carl Johan Sundberg vid Karolinska Institutet. Initiativet presenteras i samband med ett seminarium i Almedalen måndag 4 juli. En av deltagarna vid seminariet är professor Mai-Lis Hellénius vid Karolinska Institutet. - Stillasittandet har ökat snabbt och hotar hälsan och välbefinnandet. Jag välkomnar verkligen den kraftsamling som GEN-PEP utgör och tror att satsningen kan betyda mycket för svensk folkhälsa, säger Mai-Lis Hellenius. 
 Open menu Share
0		0	
07/07/16--00:38: Karin Dahlman-Wright diskuterade transparens i Almedalen
- Den allvarligaste följden är den mänskliga biten, alla offer. Det är ett stort jobb att återställa förtroendet, ett arbete som vi nu påbörjat. Så sa Karolinska institutets rektor Karin Dahlman-Wright när hon under onsdagen deltog i Läkartidningens paneldiskussion kring temat "Efter Macchiarini-hur går vi vidare?" På frågan hur KI nu arbetar för att undvika liknande händelser i framtiden lyfte Karin Dahlman-Wright fram de nya rutiner som KI tagit fram kring kontroll av CV och referenser. Hon påpekade även vikten av transparens i arbetet. En av de frågor som kom upp var hur KI i framtiden ska förhålla sig till forskares bisysslor. Här framhöll Karin Dahlman-Wright att det är viktigt att KI har koll på vilka de bisysslorna är, och se till att de följer KIs krav på etik och moral. Karolinska Institutet har som följd av det inträffade förändrat sina rutiner. - Vi kan inte föregå resultaten av de pågående utredningarna under ledning av bland andra Sten Heckscher. Däremot har vi redan nu förändrat våra rutiner, gjort dem tydligare och mer transparenta. Vi har dessutom börjat arbeta med vår interna struktur, avslutade Karin Dahlman-Wright.  
 Open menu Share
0		0	
07/07/16--07:35: KI aktivt i Almedalen
Årets Almedalsveckan innebar ett aktivt deltagande från Karolinska Institutet. Flera KI-forskare deltog i seminarier, paneldebatter och föreläsningar, med kunskap och forskningsresultat. En av de aktiviteter som hade deltagande från KI var Kronprinsessparets stiftelses nystartade initiativ Gen-pep som vill förbättra barn och ungdomars hälsa – genom att motion och bättre kost. Under tisdagen var KI medarrangör i ett seminarium kring Nya Karolinska Solna – NKS. Seminariet tog bland annat upp frågan om NKS kan bidra till innovationskraften i ett Life Science kluster under stark utveckling och till ökad tillväxt. Karolinska Institutets rektor Karin Dahlman-Wright och professor Anna Wedell deltog. Anna Wedell föreläste om sin forskning om medfödda metabola sjukdomar. Med hjälp av allt effektivare teknik kan forskare analysera hela arvsmassan hos barn, och med rätt kunskap kan informationen användas för att diagnostisera hittills okända sjukdomar. Karin Dahlman-Wright berättade om KI:s fortsatta samarbete med sjukvården och det nybyggda Karolinska universitetssjukhuset, Biomedicum och alla andra nya forskningsmiljöer som växer fram. Se seminariet online På tidningen Sjukhusläkarens seminarium ” Fler forskare viktigt för framtidens vård” diskuterades hur möjligheter skapas för att fler läkare och medicine studerande ska välja en forskarbana.  Karin Dahlman-Wright deltog från KIs sida, och lyfte bland annat fram vikten av att se på hur projektet bedrivs och vilken typ av projekt som är lämpliga när man inte arbetar med forskning på heltid.  De på KI som forskar heltid har helt andra förutsättningar. Den som jobbar kliniskt heltid och sedan får tid för forskning måste hitta rätt projekt, och alla projekt passar sig inte för deltidsforskning. Du måste också hitta rätt team, där det kanske finns någon som håller igång forskningen medan den andra jobbar kliniskt, sade Karin Dahlman-Wright bland annat. Veckans tredje större seminarium med deltagande från KI var Läkartidningens seminarium ” Efter Macchiarini – hur går vi vidare?”. Seminariet är belyst i särskild artikel. Dessutom deltog forskare från Karolinska Institutet i ett flertal seminarier. Martin Ingvar diskuterade Life Science-så blir Sverige ett attraktivt investeringsland. Under rubriken ” Själens hjärtstartare – om psykisk ohälsa och livsleda hos äldre” diskuterade bland andra Britta Alin-Åkerman psykiskohälsa hos människor över 65. Vi tackar alla KI-medarbetare som medverkat till att göra Karolinska institutets medverkan i Almedalen till en positiv erfarenhet. 
 Open menu Share
0		0	
07/08/16--00:49: Lovande metoder för att tidigt upptäcka Alzheimers sjukdom
Trots många års intensiv forskning finns i dag ingen effektiv behandling vid Alzheimers sjukdom, som är den vanligaste demenssjukdomen. Det har blivit allt tydligare att om sjukdomen ska kunna behandlas framgångsrikt måste den upptäckas tidigt, kanske redan innan symtomen märks. Därför behövs tillförlitliga diagnostiska metoder så att förebyggande eller sjukdomsmodifierande behandling kan påbörjas tidigt. Ett karaktäristiskt patologiskt tecken vid Alzheimers sjukdom är bildandet av svårlösliga amyloida plack som ansamlas i hjärnan. Förekomst av sådana plack kan mätas i hjärnan med positronemissionstomografi, (PET-kamera) och radioaktiva spårmolekyler som fäster till amyloidplacken. Amyloidnivåerna kan också mätas i ryggvätska. Medan amyloid ansamlas i hjärnan vid Alzheimers sjukdom har det visats att nivåerna av amyloid tvärtom är sänkta i ryggvätskan. I den aktuella studien har forskare jämfört amyloid-PET med mätningar av amyloid-beta42 i ryggvätska för att se hur väl de stämmer överens. Undersökningarna gjordes vid sju europeiska minneskliniker på 230 patienter som utreddes för minnesbesvär. Patienterna fick olika diagnoser, som lindrig kognitiv svikt (MCI), Alzheimers sjukdom och olika typer av demens. En mindre grupp av friska individer var kontrollpersoner. PET-undersökningarna av hjärnan utvärderades både lokalt på de sju olika sjukhusen och centralt vid Karolinska Institutet. Där använde man även en ny metod, så kallad centiloidmetod, för att standardisera mätvärdena så att de kunde jämföras med varandra. I proverna från ryggvätska mättes nivåerna av amyloid42 lokalt på varje sjukhus. Alla prover analyserades också centralt på Sahlgrenska sjukhuset i Göteborg där halterna av två amyloidproteiner, amyloid42 och amyloid40, mättes. Forskarna fann att den bästa överensstämmelsen uppnåddes när amyloidförekomsten i hjärna jämfördes med kvoten mellan halterna av amyloid42 och amyloid40  i  ryggvätska. Detta tyder enligt forskarna på att det inte är helt identiska former av beta-amyloid som finns i hjärna respektive ryggvätska. – Intressant nog fanns det också en skillnad mellan mätvärden i hjärna och ryggvätska i en mindre grupp av patienter. Detta kan motivera att man i vissa oklara fall av diagnostik bör utföra amyloid-PET-undersökning som komplement till ryggvätskeprov. Fynden har också stor betydelse eftersom det blir allt vanligare att amyloid-PET-undersökningar ingår vid inkludering av patienter i nya läkemedelsstudier, säger studiens koordinator Agneta Nordberg vid institutionen för neurobiologi, vårdvetenskap och samhälle, Centrum för Alzheimerforskning, Karolinska Institutet. Doktoranden Antoine Leuzy vid samma institution är studiens försteförfattare. Studien var en del av BIOMARKAPD, EU Joint Programme–Neurodegenerative Disease Research (JPND) project och den del av forskningen som har gjorts i Sverige har finansierats med stöd av bland annat Vetenskapsrådet, Karolinska Institutet, Swedish Brain Power, Stiftelsen för strategisk forskning (SFF), Hjärnfonden och Alzheimerfonden. Publikation: ”Pittsburgh compound B imaging and cerebrospinal fluid amyloid-b in a multicentre European memory clinic study”, Antoine Leuzy, Konstantinos Chiotis, Steen G. Hasselbalch, Juha O. Rinne, Alexandre de Mendonca, Markus Otto, Alberto Lleó, Miguel Castelo-Branco, Isabel Santana, Jarkko Johansson, Sarah Anderl-Straub, Christine A.F. von Arnim, Ambros Beer, Rafael Blesa, Juan Fortea, Sanna-Kaisa Herukka, Erik Portelius, Josef Pannee, Henrik Zetterberg, Kaj Blennow and Agneta Nordberg, Brain, published online 8 July 2106, doi: 10.1093/brain/aww160 För fler frågor, kontakta: Agneta Nordberg, professor, överläkare institutionen för neurobiologi, vårdvetenskap och samhälle, Centrum för Alzheimerforskning Telefon: 08-58585467 eller 070-5107685 E-post: Agneta.K.Nordberg@ki.se Profilsida: http://ki.se/people/agnnor 
 Open menu Share
0		0	
07/08/16--05:00: Nyutvecklad metod möjliggör analys av enstaka nerv-celler i vävnader
Forskare vid Karolinska Institutet har utvecklat en ny teknik som gör det möjligt att plocka ut enstaka celler ur en vävnad och analysera genuttrycket i så lite som en enda cell. I studien, som publiceras i tidskriften Nature Communications, demonstrerar forskarna hur metoden kan användas inom neurologisk forskning för att särskilja motståndskraftiga från känsliga nervceller.  Metoden kan också få stor användning inom andra områden, som cancerforskning, patologi och för att identifiera biomarkörer. – Tidigare har liknande analyser krävt hundratals till tusentals celler. Med vår metod kan vi kan göra vår analys på en enda cell. Den här metodutvecklingen gör det möjligt att effektivt analysera ett litet antal celler, till och med enstaka celler, från vävnad hos både mus och människa, säger Eva Hedlund vid institutionen för neurovetenskap, som har lett studien tillsammans med Qiaolin Deng vid institutionen för cell- och molekylärbiologi. För att förstå sjukdomsmekanismer och biologiska processer är möjligheten att kunna kartlägga genuttryck i olika cellpopulationer ett viktigt redskap för forskare. En svårighet är brist på vävnadsmaterial, särskilt från patienter med olika sjukdomar, och att cellpopulationerna är små. I många fall finns inte heller några unika genetiska markörer som kan användas för att identifiera cellerna. Därför behövs metoder där ett fåtal celler, i små vävnadsbitar, kan identifieras och analyseras. Genom att kombinera två befintliga metoder har KI-forskarna utvecklat en ny metod som de kallar LCM-seq. De använder ’laser capture microscopy’ (LCM) för att på mikroskopisk nivå plocka ut specifika celler från ett vävnadsprov med hjälp av laser. Detta kombineras med djup RNA-sekvensering för att studera alla gener som är aktiva i en specifik cell. – En stor fördel med tekniken är att vävnaden inte behöver sönderdelas. Tack vare det finns lägesinformationen kvar hos varje isolerad cell. Genom att vi undviker att rena fram RNA-molekyler och använder lättillgängliga reagenser är LCM-seq enklare, billigare och har avsevärt högre reproducerbarhet och känslighet i gendetektion jämfört med tidigare använda metoder, säger Qiaolin Deng. I den aktuella studien visar forskarna också att LCM-seq kan användas för att få ökad kunskap om populationer av nervceller som i hög grad liknar varandra. Forskarna har studerat motornervceller, isolerade från olika delar av ryggmärgen, vilka är känsliga för nedbrytning i den dödliga sjukdomen ALS. De har också undersökt dopaminnervceller från olika delar av mitthjärnan, vilka förstörs i Parkinsons sjukdom. – Vi visar att vi kan identifiera specifika olikheter mellan dopaminceller som är känsliga för nedbrytning i Parkinsons sjukdom och de som är motståndskraftiga. Eftersom mycket få celler krävs för LCM-seq skulle denna teknik kunna vara till stor nytta även inom andra områden, som cancerbiologi, patologi och identifiering av biomarkörer, säger Eva Hedlund. Forskningen har finansierats med hjälp av anslag från bland andra EU:s Joint Programme for Neurodegenerative Disease, Ragnar Söderbergs Stiftelse, Vetenskapsrådet, Karolinska Institutet, Åhlén-stiftelsen, Parkinsonfonden, Neuroförbundet, Svenska Sällskapet för Medicinska Forskning, Jeanssons stiftelser och Stiftelsen för strategisk forskning. Publikation: ”Laser capture microscopy coupled with Smart-seq2 (LCM-seq) for precise spatial transcriptomic profiling”, Susanne Nichterwitz, Geng Chen, Julio Aguila Benitez, Marlene Yilmaz, Helena Storvall, Ming Cao, Rickard Sandberg, Qiaolin Deng, Eva Hedlund, Nature Communications, publiceras online xx xxxx 2016, doi: 10.1038/ncomms12139 För fler frågor, kontakta: Eva Hedlund, docent Institutionen för neurovetenskap Telefon: 08-524 878 84 eller 076-1130911 E-post: eva.hedlund@ki.se Profilsida: http://ki.se/people/evahed   Qiaolin Deng, forskarassistent Institutionen för cell- och molekylärbiologi Telefon: 076-2612920 E-post: qiaolin.deng@ki.se Profilsida: http://ki.se/people/qiaode 
 Open menu Share
0		0	
07/11/16--05:04: KI-forskare presenterar nya rön om neuroblastom
I tidskriften Cell Reports presenterar forskare vid Karolinska Institutet tillsammans med internationella kollegor, nya rön om barntumören neuroblastom.  Neuroblastom är en nervcellscancer som drabbar små barn och som utgår från det perifera nervsystemet utefter ryggraden och vid binjurarna. -   I vissa högrisk-tumörer är MYCN-genen aktiverad och kan finnas upp till 100 kopior i en enda cell, säger Marie Arsenian Henriksson, professor vid KI och den forskare som lett studien i en kommentar till publiceringen. Forskarteamet har funnit att kortisolreceptorn, en hormonreceptor som finns cellkärnan, stängs ned av ett visst sk mikroRNA-kluster, miR 17-92, som i sin tur aktiveras av MYCN-proteinet.  De har sedan studerat effekterna av att kombinera avstängning av MYCN följt av aktivering av kortisolreceptorn och funnit att denna behandling reulterar i till nervcellsutmognad och till en minskad tumörväxt hos möss. Resultaten kan ha betydelse för behandling av neuroblastom-patienter. En möjlighet är att dexametason eller andra steroider skulle kunna användas för terapi av patienter som har höga nivåer av kortisolreceptorn. - Vår studie visar även att celler från högriskspatienter med höga nivåer av MYCN svarar med utmognad när cellerna behandlas med en kombination av MYCN-hämmare som dels leder till nedregelering av MYCN och samtidigt till uppreglering av kortisolreceptorn och cellerna kan därför svara på en kombinationsbehandling av MYC-hämmare och dexametason, säger Marie Arsenian Henriksson.    
 Open menu Share
0		0	Gastric bypass används för att hjälpa svårt överviktiga patienter till viktnedgång. Men en studie från Karolinska Institutet, publicerad i tidskriften Annals of Surgery, visar att de som tidigare har diagnosticerats med depression löper väsentligt högre risk att drabbas av allvarlig depression efter operationen. Gastric bypass, eller fetmakirurgi, används över hela världen för att hjälpa svårt överviktiga patienter till viktnedgång, förbättring av följdsjukdomar som diabetes, och höjd livskvalitet. Men det har även diskuterats om det finns en risk för negativa psykiatriska effekter efter operationen. I den aktuella studien har forskarna studerat frekvensen av sjukhusvård för depression, självskador och självmord efter gastric bypass med hjälp av data från Patientregistret, Läkemedelsregistret och Dödsorsaksregistret. - Resultatet visar att de som fått en depressionsdiagnos någon gång under de två åren som var före operation hade en 52 gånger högre risk för så allvarlig depression att de behövde läggas in inom psykiatrin, säger Ylva Trolle Lagerros, docent vid institutionen för medicin, Solna. De som inte fått diagnosen depression, men hade hämtat ut minst ett recept på antidepressiva läkemedel, hade en åtta gånger högre risk för depression som krävde inläggning inom psykiatrin. Patienter med självskadediagnos före sin operation hade 36 gånger ökad risk för upprepad självskada efter operation. Risken var högst i gruppen under 25 år och minskade med stigande ålder. Bland kvinnor var självmordsrisken 4,5 gånger högre jämfört med svenska kvinnor i samma ålder. För att genomföra studien studerade forskarna registerdata för alla som genomgick gastric bypass i Sverige 2008-2012, totalt 22539 personer. Medelåldern var 41,3 år och 75,3 procent var kvinnor. Antal patienter som fått diagnosen självskada eller depression, alternativt recept på antidepressiva läkemedel två år före operation, noterades. Därefter beräknades risken för sjukhusvård för depression eller självskada. För självmord jämfördes risken för opererade med den svenska befolkningen av samma kön och ålder, och man tittade på de två åren som följde efter operationen. - Resultaten visar att man behöver ha ökad medvetenhet om de psykiatriska riskerna i den här patientgruppen. Det här är alarmerande siffror och därför bör de ha tillgång till extra psykiatriskt stöd efter sin operation. Men det vore fel att säga att den här patientgruppen helt ska utestängas från möjligheten att få kirurgi för sin fetma, säger Ylva Trolle Lagerros. Publikation “Suicide, self-harm and depression after gastric bypass surgery: a nationwide cohort study” Ylva Trolle Lagerros, Lena Brandt, Jakob Hedberg, Magnus Sundbom och Robert Bodén. Annals of Surgery, publicerad online 14 juni 2016 doi: 10.1097/SLA.0000000000001884 
 Open menu Share
0		0	
07/19/16--01:26: Sannolikheten att begå självmord är 10 gånger högre bland patienter med tvångssyndrom
Sannolikheten att begå självmord är 10 gånger högre bland patienter med tvångssyndrom, vilket står i motsats till vad man tidigare trott. I en ny studie från Karolinska Institutet, som publiceras i tidskriften Molecular Psychiatry, visas även att den främsta prediktorn för självmord inom patientgruppen är tidigare självmordsförsök, något som möjliggör preventiva åtgärder. Självmord är ett stort folkhälsoproblem som leder till uppskattningsvis 800 000 dödsoffer i världen varje år. Personer med psykisk ohälsa löper högre risk att dö genom självmord och omkring 90 procent av de som begår självmord anses lida av en psykisk störning. Samtidigt har inte mycket uppmärksamhet ägnats åt risken för självmord bland personer som lider av tvångssyndrom (OCD), en av de vanligaste psykiska sjukdomarna. OCD har en livstidsprevalens på cirka två procent i den allmänna befolkningen, ett kroniskt förlopp är vanligt, och sjukdomen är ofta förenad med betydligt sänkt livskvalitet. Traditionellt så har risken för självmord inom OCD ansetts vara mycket låg. För att uppskatta risken för självmord bland personer drabbade av OCD, samt identifiera risk- och skyddsfaktorer i samband med självmordsbeteenden i denna grupp, analyserade forskarna data från svenska nationella register, som täcker över 40 år. De kunde identifiera 36 788 OCD-patienter i Svenska Patientregistret mellan 1969 och 2013 varav 545 hade dött av självmord och 4 297 försökt begå självmord. Individer med OCD hade en 10 gånger högre risk för självmord och en 5 gånger högre risk för självmordsförsök. Efter justering för andra psykiatriska sjukdomstillstånd var risken lägre men fortfarande betydande. - Inom OCD-kohorten var tidigare självmordsförsök den starkaste prediktorn för död genom självmord. Att samtidigt ha en personlighetsstörning eller substansrelaterade syndrom ökade också risken. Däremot att vara kvinna, ha föräldrar med högre socioekonomisk status samt att ha ångestsyndrom utgjorde skyddande faktorer, säger Lorena Fernández de la Cruz, forskarassistent, vid institutionen för klinisk neurovetenskap. - Forskarna drar slutsatsen att patienter med OCD löper betydande risk för självmord, även i avsaknad av andra psykiatriska sjukdomstillstånd, vilket behandlande läkare bör vara medvetna om. Självmordsrisken måste övervakas noggrant hos dessa patienter, särskilt hos de som tidigare har försökt begå självmord. Resultaten utgör ett första steg mot utformningen av förebyggande strategier som syftar till att förhindra ödesdigra konsekvenser för patienter med OCD.   Publikation “Suicide in obsessive–compulsive disorder: a population-based study of 36788 Swedish patients” L Fernández de la Cruz, M Rydell, B Runeson, BM D’Onofrio, G Brander, C Rück, P Lichtenstein, H Larsson, D Mataix-Cols. Molecular Psychiatry, published online 19 July 2016, doi:10.1038/mp.2016.115.   För mer information, kontakta Lorena Fernández de la Cruz Institutionen för klinisk neurovetenskap, Karolinska Institutet Telefon: 0768477999 Mail: lorena.fernandez.de.la.cruz@ki.se 
 Open menu Share
0		0	
07/21/16--03:50: Stort amerikanskt anslag till KI-forskare för MS-studie
Fredrik Piehl vid institutionen för klinisk neurovetenskap vid Karolinska Institutet har fått ett anslag på närmare 8,5 miljoner US dollar, motsvarande cirka 78 miljoner kronor, från den amerikanska forskningsfinansiären The Patient-Centered Outcomes Research Institute, PCORI. Tillsammans med medarbetare vid institutionen för klinisk neurovetenskap vid Karolinska Institutet och i samarbete med kliniska forskare runt om i Sverige och i Kalifornien i USA, ska Piehl studera långtidseffekter av olika bromsbehandlingar för multipel skleros, MS.   — Det finns ett flertal läkemedel registrerade för behandling av MS, men det saknas viktig kunskap om deras långtidsverkan och upplevd livskvalitet hos patienterna, vilket är den enskilt viktigaste faktorn för patienterna, säger Fredrik Piehl. Dessutom har vi under senare år upptäckt att en medicin som sedan tidigare är godkänd för ledgångsreumatism, rituximab, verkar vara en mycket effektiv, förhållandevis säker och mycket kostnadseffektiv behandling i jämförelse med våra nuvarande MS behandlingar. Detta anslag ger oss möjligheter att jämföra rituximab med andra MS-behandlingar och på så sätt förstärka evidensbasen för dess användning.  Den aktuella studien beräknas omfatta 6 000 patienter varav cirka 4 000 ska följas upp årligen under en period om sex till nio år. MS är en kronisk sjukdom och det finns idag inget botemedel men däremot ett antal bromsmediciner som kan mildra sjukdomsförlopp och -symptom. I den aktuella anslagsomgången delade PCORI totalt ut 35 anslag om totalt 153 miljoner US dollar inom forskningsområdena kronisk smärta, MS och depression. The Patient-Centered Outcomes Research Institute är en ideell amerikansk forskningsfinansiär som delar ut medel för patient-orienterad klinisk forskning . Fredrik Piehl: profilsida 
 Open menu Share
0		0	
07/25/16--06:00: Antikroppar mot tumörer kan förhindra hjärtinfarkt och stroke
Forskare vid Stanford University och Karolinska Institutet har upptäckt en hittills okänd process som reglerar immunförsvarets förmåga att ’äta upp’ döda celler och rensa vävnaden i åderförkalkning. Resultatet av studien, som publicerats i tidskriften Nature, kan ge möjlighet att utveckla läkemedel som förhindrar hjärtinfarkt och stroke. När åderförkalkning i hjärtats kranskärl eller halspulsådern blir instabil uppkommer blodproppar som täpper till blodkärlet och orsakar hjärtinfarkt eller stroke. Instabiliteten är en följd av inflammation, ansamling av blodfetter och döda celler där kroppens förmåga att rensa upp vävnaden sviktar. Okänd process Den nya upptäckten utgörs av en hittills okänd process som reglerar immunförsvarets förmåga att ’äta upp’ döda celler och rensa vävnaden i åderförkalkning. Den kan ha stor betydelse för uppkomsten av instabil åderförkalkning och samtidigt ge möjlighet att utveckla läkemedel som förhindrar hjärtinfarkt och stroke, de ledande dödsorsakerna i världen. I arbetet har forskarna, under ledning av docent Nicholas Leeper, studerat en process där molekyler på ytan av döende celler signalerar till omgivande, hungriga, immunceller att cellen vill eller inte vill bli uppäten och bortforslad. I experimentella modeller har man funnit att döende och fettinlagrade celler i åderförkalkningsplack i första hand uttrycker ”ät-mig-inte” signaler genom ytproteinet CD47 vilket ger en sjuklig ansamling i placket. Motverkade signal Genom att behandla med blockerande antikroppar mot CD47 kunde man bland annat motverka denna signal och förbättra rensningen av sjuk kärlvävnad och minska åderförkalkningen i experimentella modeller. Forskare vid Centrum för molekylär medicin (CMM), Institutionen för molekylär medicin och kirurgi samt Kärlkirurgiska kliniken, Karolinska Universitetssjukhuset, har under ledning av professor Ulf Hedin och doktor Ljubica Perisic-Matic, bekräftat att processerna man funnit i experimentella modeller i Stanford även är aktiva i åderförkalkning hos människa. - Arbetet har genomförts med hjälp av en unik provsamling av åderförkalkningsplack från halspulsådern som tillvaratagits från patienter som opererats i stroke-förebyggande syfte, säger Ulf Hedin. Provsamlingen har byggts upp under drygt tio år och utgör idag en av världens största samlingar inom området. Forskarna tror att upptäckten kan leda till fortsatt utveckling av läkemedel för patienter med åderförkalkning eftersom den behandling man använt i de experimentella försöken just nu prövas i kliniska studier av tumörsjukdomar. Det svenska bidraget till studien har finansierats genom Hjärt- Lungfonden, Vetenskapsrådet, Uppdrag Besegra Stroke, Cardiovascular program, Svenska sällskapet för medicinsk forskning, EU (CarTarDis). Publikation CD47 blocking antibodies restore phagocytosis and prevent atherosclerosis Yoko Kojima, Jens-Peter Volkmer, Kelly McKenna, Mete Civelek, A. Jake Lusis, Clint Miller, Daniel Direnzo, Vivek Nanda, Shannon Brady, Andrew Connolly, Eric Schadt, Thomas Quertermous, Paola Betancur, Lars Maegdefessel, Ljubica Perisic, Ulf Hedin, Irv Weissman and Nicholas Leeper. Nature, publicerad online 20 juli 2016, doi: 10.1038/nature18935. 
 Open menu Share
0		0	
07/28/16--06:20: Ny undersökning visar på behovet av god övervakningsnivå och vaksamhet vid användning av dexmedetomidine
Det nya intravenösa anestesi-läkemedlet har hittills bedömts ha minimala biverkningar avseende patientens andning. En ny undersökning visar nu att Dexmedetomidine påverkar andningsregleringen i samma utsträckning som det vanliga intravenösa anestesiläkemedlet propofol. I en artikel publicerad i den internationella tidskriften Anesthesiology belyser artikelförfattarna hittills okända biverkningar av Dexmedetomidine, vilket är ett nytt intravenöst anestesi-läkemedel som hittills har bedömts ha minimala biverkningar på andningen. I artikeln påvisar författarna att Dexmedetomidine påverkar andningsregleringen avseende syrebrist och högt koldioxid i samma utsträckning som det vanliga intravenösa anestesiläkemedlet propofol. Därutöver fick försökspersonerna ofriluftväg (snarkningar) och andningsstopp (apneer) i samma utsträckning som vid propofol sedering. - Det är av stor vikt att känna till att dexmedetomidine påverkar andningsregleringen och upprätthållandet av en fri luftväg i samma utsträckning som det kända andningsdepressiva läkemedlet propofol, säger studiens huvudansvariga, Malin Jonsson Fagerlund. Publikation Sedation with Dexmedetomidine or Propofol Impairs Hypoxic Control of Breathing in Healthy Male Volunteers - A Nonblinded, Randomized Crossover Study Åse Lodenius, Anette Ebberyd, Anna Hårdemark Cedborg, Eva Hagel, Souren Mkrtchian, Eva Christensson, Johan Ullman, Mika Scheinin, Lars I Eriksson, Malin Jonsson Fagerlund, MD Anesthesiology, publicerad online 28 juli 2016, doi:10.1097/ALN.0000000000001236 
 Open menu Share
0		0	
08/01/16--00:42: Ingen ökad risk för ny autoimmun sjukdom efter HPV-vaccination
I en ny studie från Karolinska Institutet, publicerad i Journal of Internal Medicine, visas att den som har en autoimmun sjukdom inte riskerar få ytterligare en till följd av HPV-vaccinationen. Sedan 2012 erbjuds flickor mellan elva och tolv år HPV-vaccinering inom ramen för det allmänna vaccinationsprogrammet. Den aktuella forskningen handlar om att få kunskap om eventuella biverkningar och konsekvenser av vaccinationen. Tidigare studier har bland annat visat att HPV-vaccinet inte ökar risken för att drabbas av en autoimmun sjukdom. Mot egna kroppen Autoimmuna sjukdomar fungerar så att kroppens immunförsvar vänder sig mot den egna kroppen, till exempel vid diabetes typ 1, celiaki (glutenintolerans) och multipel skleros. Sjukdomarna verkar vara kopplade till varandra. Den som drabbas av en första autoimmun sjukdom har större risk att drabbas av flera jämfört med normalbefolkningen. I en befolkningsstudie har forskarna nu undersökt om det finns en ökad risk för att få en ny autoimmun sjukdom efter HPV-vaccination - om man redan hade en autoimmun sjukdom innan man vaccinerades. Ingen ökad risk I studien ingår alla flickor och kvinnor i Sverige, som var mellan 10-30 år under åren 2006-2012 och som hade en autoimmun sjukdom. 49 olika autoimmuna diagnoser inkluderades, bland annat diabetes typ 1 och celiaki. Ungefär 70 000 flickor och kvinnor var med i studien och av dessa var 11256 HPV-vaccinerade med åtminstone en dos. - Vi kunde inte se en ökad risk för en ny diagnos av autoimmun sjukdom i den vaccinerade gruppen jämfört med icke-vaccinerade, säger Lisen Arnheim Dahlström, docent vid Institutionen för medicinsk epidemiologi och biostatistik vid Karolinska Institutet, och som har lett studien. Studien är finansierad med pengar från Strategiska forskningsområden (SFO). Publikation Incidence of new-onset autoimmune disease in girls and women with pre-existing autoimmune disease after quadrivalent human papillomavirus vaccination: a cohort study Olof Grönlund, Eva Herweijer, Karin Sundström, Lisen Arnheim-Dahlström Journal of Internal medicine, publicerad online 29 juli 2016, doi: 10.1111/joim.12535 
 Open menu Share
0		0	
08/01/16--06:27: KI tågade för Pride – här är bilderna!
Under parollen A university for diversity deltog KI och Medicinska Föreningens HBTQ-förening Queerolinska för tredje året i rad i Stockholms prideparad.  Foto: Gustav Mårtensson   
 Open menu Share
0		0	
08/02/16--07:00: Nedsatt aktivitet i särskilt enzym identifierat hos suicidpatienter
Det är sedan tidigare känt att människor som försökt begå självmord har en pågående inflammation i blod och ryggmärgsvätska. En ny studie från Karolinska Institutet i samarbete med Van Andel Research Institute och Macquarie University, publicerad i Translational Psychiatry, visar att patienterna har nedsatt aktivitet av ett enzym som reglerar inflammationen och dess nedbrytningsprodukter. Studien är resultatet av ett mångårigt samarbete mellan forskargruppen på Karolinska Institutet, professor Lena Brundin vid Van Andel Research Institute i Grand Rapids, USA, och professor Gilles Guillemin vid Macquarie University i Australien. Det övergripande syftet med forskningen är att hitta sätt att identifiera självmordsbenägna patienter. – Idag saknas biomarkörer för detta, det vill säga biologiska faktorer som går att mäta, och där själva mätvärdet ger information om patientens hälsa. Om man med ett enkelt blodprov kan identifiera de individer som riskerar att ta sitt liv skulle oerhört mycket vara vunnet, säger Sophie Erhardt, professor vid Institutionen för fysiologi och farmakologi vid Karolinska Institutet, som tillsammans med Lena Brundin har lett arbetet. Nedsatt aktivitet Forskarna har analyserat metaboliter, nedbrytningsprodukter, som bildas vid infektion och inflammation i blod och ryggmärgsvätska från patienter som försökt att ta sitt liv. Tidigare har man visat att dessa patienter har en pågående inflammation i blod och ryggmärgsvätska. Nu har de lyckats visa att patienter som begått ett självmordsförsök har nedsatt aktivitet av ett enzymet ACMSD som reglerar inflammationen och inflammationens nedbrytningsprodukter. – Vi tror att personer som har en nedsatt aktivitet av det enzymet är extra sårbara för att utveckla depressivitet och självmordsbenägenhet då de drabbas av olika infektioner eller inflammation. Vi tror också att inflammationen riskerar att lättare bli kronisk hos personer med nedsatt aktivitet av ACMSD, säger Lena Brundin. Viktig balans Det ämne som ACMSD producerar, picolinsyra, är kraftigt minskat i såväl i plasman som i ryggmärgsvätskan hos patienterna. En annan produkt som heter quinolinsyra är ökad. Quinolinsyra i förhöjd nivå är inflammatoriskt aktivt och binder även till glutamatreceptorer i hjärnan. Normalt producerar ACMSD picolinsyra på bekostnad av quinolinsyra, och upprätthåller på så sätt en viktig balans. – Vi vill nu ta reda på om dessa förändringar enbart ses hos individer med självmordstankar eller om patienter med svår depression också uppvisar detta. Vi vill också ta fram läkemedel som aktiverar enzymet ACMSD och som därmed återställer balansen mellan quinolinsyra och picolinsyra, säger Sophie Erhardt. Studien har finansierats med stöd av svenska Vetenskapsrådet, Region Skåne och Centrala ALF-medel. Amerikanska National Institutes of Health, stipendium från American Foundation for Suicide Prevention, Michigan State University, Van Andel Research Institute, Rocky Mountain MIRECC, the Merit Review CSR&D samt Joint Institute for Food Safety and Applied Nutrition (University of Maryland). Samt Australian Research Council och National Health and Medical Research Council, Australien. Flera av forskarna har angett att de har företagsintressen, vilket redovisas för i artikeln. Publikation An enzyme in the kynurenine pathway that governs vulnerability to suicidal behavior by regulating excitotoxicity and neuroinflammation Lena Brundin, Carl M. Sellgren, Chai K. Lim, Jamie Grit, Erik Pålsson, Mikael Landén, Martin Samuelsson, Kristina Lundgren, Patrik Brundin, Dietmar Fuchs, Teodor T. Postolache, Lil Traskman-Bendz, Gilles J. Guillemin, Sophie Erhardt. Translational Psychiatry, publicerad online 2 augusti 2016, doi: 10.1038/TP.2016.133. 
 Open menu Share
0		0	
08/04/16--01:43: Din plats i syskonskaran påverkar risken för astma och luftvägsinfektion
Yngre syskon, ensambarn och äldre syskon har olika risk att få astma och andra vanliga sjukdomar i barndomen. Det visar en svensk populationsstudie av forskare vid Karolinska Institutet, som publiceras i tidskriften Journal of Allergy and Clinical Immunology. Mycket forskning har pekat på en lägre risk för yngre syskon att utveckla astma eller allergiska sjukdomar såsom hösnuva och atopiskt eksem. Studier har även tytt på liknande effekter av syskonskap vid andra tillstånd, som diabetes typ 1 och vissa neuropsykiatriska sjukdomar inklusive adhd. Därför ville forskarna bakom den aktuella studien ta ett samlat grepp om frågan i en storskalig populationsstudie. – Vår studie bekräftar att det finns ett samband mellan syskonskap och senare sjukdomar i barndomen, säger Catarina Almqvist Malmros, professor vid institutionen för medicinsk epidemiologi och biostatistik vid Karolinska Institutet och barnläkare på Astrid Lindgrens barnsjukhus, som har lett studien. Förekomst av sjukdomar Hon och hennes kollegor kunde använda Flergenerationsregistret (SCB) länkat till Medicinska födelseregistret för att få fram information om syskonskap för drygt 300 000 barn födda mellan 1996 och 2002. Drygt 13 procent av barnen hade inga syskon. Resten hade syskon, där nästan 43 procent var förstfödda med yngre syskon och 44 procent hade ett äldre syskon. Forskarna mätte sjukdomsförekomst för barnen under år 2008, när de var mellan sex och tolv år gamla. Information om specialistvård och medicinering för astma, diabetes typ 1, adhd och luftvägsinfektioner hämtades från Läkemedelsregistret och Patientregistret. – Vi fann att barn utan syskon hade högre risk för astma, diabetes och adhd jämfört med förstfödda som fått yngre syskon. Däremot syntes ingen skillnad i risken att få luftvägsinfektioner, säger Catarina Almqvist Malmros. Lägre risk Yngre syskon hade lägre risk för astma och luftvägsinfektioner jämfört med barn som var äldst i syskonskaran. Det fanns ingen skillnad i risken för att få diabetes eller adhd. Studien ger inte svar på vad som orsakar sambandet mellan syskonskap och sjukdomar senare under barndomen, men forskarna tror att det beror antingen på skillnader i exponering för bakterier och virus, miljön i livmodern under fosterutvecklingen eller benägenhet att söka sjukvård. Om föräldrarna är mer vana vid virusinfektioner med andra barnet och inte söker vård i samma utsträckning kan det leda till skillnader i antalet vårdkontakter för de yngre syskonen. Forskningen har finansierats med anslag från Vetenskapsrådet, SIMSAM (the Swedish Initiative for Research on Microdata in the Social and Medical Sciences), Hjärt-Lungfonden, Åke Wibergs stiftelse, Sällskapet Barnavård, ALF-medel och Strategiska forskningsområdet i Epidemiologi vid Karolinska Institutet. Publikation Sibship and risk of asthma in a total population - a disease comparative approach Catarina Almqvist, Henrik Olsson, Tove Fall, Cecilia Lundholm  Journal of Allergy and Clinical Immunology, publicerad online 17 juni 2016, doi: 10.1016/j.jaci.2016.05.004 
 Open menu Share
0		0	
08/05/16--02:00: Aktiv Hedgehog-signalering i bindvävsceller skyddar vid tjocktarmscancer
Många cancerformer orsakas av genmutationer i de signaleringsvägar som styr celltillväxt, däribland Hedgehog-signalvägen. Men en ny studie från Karolinska Institutet, publicerad i tidskriften Nature Communications, visar överraskande att vid tjocktarmscancer har signaleringen en skyddande funktion. Mutationer som leder till aktivering av Hedgehog-signalering orsakar nästan alla fall av basalcellscancer (en vanlig form av hudcancer) samt vissa hjärntumörer. Tidigare studier tyder på att Hedgehog-signalering även har betydelse för andra cancerformer, som tjocktarmscancer - en av de vanligaste cancerformerna i Sverige. Påverka celltillväxten Forskarteamet vid Institutionen för biovetenskaper och näringslära vid Karolinska Institutets campus Huddinge, med post doc Marco Gerling och professor Rune Toftgård i spetsen, har i samarbete med forskare i Holland studerat möjligheten att påverka celltillväxten i tjocktarmscancer genom att förändra Hedgehog-signaleringen. Forskarna analyserade i ett första steg genuttryck i tjocktarmscancer med hjälp av olika databaser, med hänsyn till att tumörer består av olika celltyper utöver själva cancercellerna. Teamet hittade dock ingen aktivering av signaleringsvägen i cancercellerna men kunde bekräfta tidigare observationer att bara Hedgehog-liganden, det protein som behövs för att sätta igång signaleringsprocessen, produceras av själva cancercellerna. Hedgehog-signalvägen och uttryck av målgener aktiveras däremot specifikt i de omgivande cellerna i bindvävnaden. Färre tumörer För att utreda betydelsen av Hedgehog-signalering från cancerceller till bindvävsceller användes en musmodell där signaleringsvägen kan slås på specifikt i bindvävscellerna. När möss behandlades med substanser som framkallar tjocktarmscancer utvecklade mössen med aktiverad Hedgehog-signalering i bindväven betydligt färre tumörer än de med normal Hedgehog-funktion. När teamet sedan gjorde det omvända och hämmade Hedgehog-signaleringen i olika musmodeller ledde det till att mössen istället fick flera tumörer. Forskarna kunde visa att bindvävsceller med aktiverad Hedgehog-signalering förändrar sitt genuttryck och signalerar tillbaka till tumörcellerna för att på så sätt hämma tumöruppkomst och -tillväxt. - Resultaten visar att icke-cancerceller i tumörer har stor förmåga att påverka tumörutvecklingen. På sikt hoppas vi kunna klarlägga i detalj hur aktivering av Hedgehog-signalering i tumörens omgivande celler kan förhindra tumörtillväxt och utnyttja denna kunskap för utveckling av nya sorters läkemedel som hämmar cancerutveckling, säger Marco Gerling, studiens försteförfattare. Forskningen har finansierats genom stöd från bland andra Cancerfonden, Vetenskapsrådet, the German Research Foundation och Ruth och Richard Julins Stiftelse. Publikation Stromal hedgehog signalling is downregulated in colon cancer and its restoration restrains tumour growth Marco Gerling, Nikè V.J.A. Büller, Leonard M. Kirn, Simon Joost, Oliver Frings, Benjamin Englert, Åsa Bergström, Raoul V. Kuiper, Leander Blaas, Mattheus C.B. Wielenga, Sven Almer, Anja A. Kühl, Erik Fredlund, Gijs R. van den Brink och Rune Toftgård. Nature Communications, publicerad online den 5 augusti 2016, doi 10.1038/NCOMMS12321 
 Open menu Share
0		0	
08/08/16--11:00: Därför skyddar särskild gen mot aggressiv bröstcancer
Kvinnor som har en inaktiv Wnt5a-gen löper ökad risk för aggressiv bröstcancer. I ett transatlantiskt samarbete mellan Karolinska Institutet och Weill Cornell Medicine i New York har forskarna funnit en förklaring till hur Wnt5a förhindrar tumörutveckling. Studien är publicerad i tidskriften PLOS Genetics. Bröstcancer är den vanligaste cancerformen hos kvinnor i världen. Under 2013 var det 7800 kvinnor som fick diagnosen enbart i Sverige och antalet nya fall ökar med två procent per år. Det har tidigare visats i stora studier att kvinnor som har en inaktiv Wnt5a-gen löper en ökad risk för aggressiv bröstcancer. Hämmar förmåga Vid närvaron av en aktiv Wnt5a hämmas istället cellernas förmåga att dela sig och ge upphov till en tumör. Den exakta mekanismen bakom denna egenskap har tidigare varit oklar. Men nu har forskarna funnit en förklaring. Byggstenarna i vår kropp utgörs av proteiner tillverkade i cellens proteinfabriker, så kallade ribosomer. Skapandet av ribosomer - ribosomal biogenes - är en mycket komplex process som upptar 60 till 80 procent av cellens totala energi. Cancerceller, som delar sig oftare än normala celler, behöver mer proteiner och därför fler ribosomer för den fortsatta delningsprocessen. Ribosomal biogenes styrs av enzymkomplexet RNA-polymeras I (Pol I) som vid cancer är överaktiverad och okontrollerad. – Vår forskargrupp har upptäckt att en aktiv Wnt5a-gen reglerar och minskar Pol I aktiviteten och därmed den ribosomala biogenesen i bröstcancerceller. Det leder till att celltillväxt och celldelning hämmas, säger Theresa Vincent, forskningsgruppledare på institutionen för fysiologi och farmakologi vid Karolinska Institutet och institutionen för fysiologi och biofysik vid Weill Cornell Medicine. Ny behandling Forskningsresultatet visar varför läkemedel som efterliknar Wnt5a-genens aktivitet skulle kunna leda till ny behandling av aggressiv bröstcancer. – Vi visar även att bröstcancerpatienter som har en aktiv Wnt5a-gen lever längre än de patienter som saknar en sådan. Med en ökad förståelse för ribosombiologi kan vi i framtiden designa helt nya typer av läkemedel, som förhoppningsvis på ett effektivare sätt kan bekämpa aggressiva bröstcancertumörer och eventuellt andra cancerformer, säger Theresa Vincent. Forskningen har finansierats genom stöd av Vetenskapsrådet, Georg och Eva Klein Visiting Junior Scientist Award, Sverige-Amerika Stiftelsen, Cancerfonden, VINNMER Marie Curie International Qualification, Karolinska Institutet, National Institutes of Health, Göran och Birgitta Grosskopf, Lunds universitet, New York University Abu Dhabi, The Tri-Institutional Stem Cell Initiative, New York. Publikation Wnt5a Signals through DVL1 to Repress Ribosomal DNA Transcription by RNA Polymerase I Randall A. Dass, Aishe A. Sarshad, Brittany B. Carson, Jennifer M. Feenstra, Amanpreet Kaur, Ales Obrdlik, Matthew M. Parks, Varsha Prakash, Damon K. Love, Kristian Pietras, Rosa Serra, Scott C. Blanchard, Piergiorgio Percipalle, Anthony M. C. Brown, C. Theresa Vincent. Plos Genetics, publicerad online 8 augusti, 2016, doi:10.1371/journal.pgen.1006217. 
 Open menu Share
0		0	
08/10/16--05:39: Små skillnader i inställning till försöksdjurs lidande
Forskare från Karolinska Institutet och Swetox har i en ny studie undersökt inställningen till försöksdjurs lidande och om representanter för djurskyddsorganisationer, forskare och politiker kan tänkas värdera djurens eventuella lidande på olika sätt? Studien publicerades nyligen i ALTEX, en tidskrift som fokuserar på forskning om alternativ till djurförsök, och visar att det knappt fanns någon skillnad i inställning mellan de olika grupperna. Resultatet bygger på telefonintervjuer med ett femtiotal medlemmar i djurförsöksetiska nämnder. Eftersom dessa beslutsorgan har representanter från forskarvärlden, djurskyddsorganisationer och de politiska partierna ville forskarna se om det märktes någon skillnad mellan hur de tre grupperna värderar djurs lidande. Forskarna lät deltagarna göra ett tankeexperiment om djurförsök, där de fick värdera olika symtom på toxicitet och bland annat försöka göra en kvantitativ uppskattning om antal djur i förhållande till djurens relativa lidande. Läs mer om den aktuella studien i ett blogginlägg av forskningsledaren Mattias Öberg Mattias Öberg är verksam vid Swedish Toxicology Sciences Research Center (Swetox) och Institutet för miljömedicin (IMM) vid Karolinska Institutet. Även forskare från Stockholms universitet och KTH har medverkat i studien. Arbetet har finansierats med anslag från Vetenskapsrådet, stiftelsen Forska utan djurförsök och IMM. Publikation Assigning ethical weights to clinical signs observed during toxicity testing Joakim Ringblom, Elin Törnqvist, Sven Ove Hansson, Christina Rudén & Mattias Öberg  ALTEX, online 21  July 2016, doi:10.14573/altex.1512211 
 Open menu Share
0		0	
08/11/16--01:28: KI-forskare i internationellt samarbete om cystisk fibros
Ett internationellt forskarteam med deltagare från Karolinska Institutet har fått finansiering för att undersöka skälen till varför många personer med cystisk fibros (CF) utvecklar diabetes. I gruppen ingår förutom deltagare från KI även forskare från Storbritannien, Nordirland, Sverige, Ungern och USA. Ledare för den forskargrupp som deltar från KI är professor Malin Flodström Tullberg. Hennes grupp har redan tidigare bedrivit forskning kring detta område, en forskning som bland annat påvisat att de insulinproducerande cellerna uttrycker den jonkanal (CFTR) som är defekt vid cystisk fibros. - Inom ramen för ett större projekt som finansieras av UK CF Trust kommer vi nu att få möjlighet att utöka studierna kring cystisk fibros-relaterad diabetes, säger Malin Flodström Tullberg. Utanför detta specifika projekt leder professor Flodström Tullbergs grupp tillsammans med Stockholm CF Center, Karolinska Universitetssjukuset Huddinge flera studier som syftar till att förstå hur mutationer i CFTR påverkar såväl immunsystem som glukosmetabolism vid cystisk fibros. 
 Open menu Share
0		0	
08/14/16--23:32: Hannah Akuffo i Sommar i P1
Hallå där, Hannah Akuffo, professor i parasitologi vid Karolinska Institutet som sänder sitt Sommar i P1 tisdagen den 16 augusti. Hur gick det till när du blev tillfrågad att göra ditt eget sommarprat? – Jag var på tjänsteresa utomlands, vilket jag ofta är, när redaktionen försökte kontakta mig. Det var i februari och jag var i Bonn som en av medlemmarna i expertpanelen för ”German-Africa Cooperation Projects in Infectiology” för German Research Foundation, och hade stängt av telefoner och allt. Till slut fick de tag i min man som lyckades nå mig och han berättade att de ville ha med mig som en av sommarpratarna 2016. Vad tänkte du då? – ”Varför jag? Vad vill de veta om mig? Varför skulle någon vilja lyssna på mig?” Mitt vanliga mantra. Jag är alldeles för blyg och tycker inte om att prata om mig själv med människor jag inte känner så väl. Sen samlade jag mig, tog ett djupt andetag och övertygade mig själv om att det var en stor ära att Sommar i P1-redaktionen, om än av okänd anledning, ville ha med just mig. Så jag tackade ja. Vad kommer du att tala om i ditt Sommarprogram? – Om jag berättar för mycket så blir det ju ingen överraskning! Men jag kommer att berätta om min bakgrund, hur det kom sig att jag hamnade i Sverige, mitt djupt rotade intresse för parasitsjukdomar, speciellt leishmaniasis (en tropisk sjukdom som orsakas av sandmyggor, reds anm) och vad jag arbetar med nu. Och så blir det både lättsamt och allvarligt kring hur man finner sig till rätta här i Sverige. Så, hur presenterar du dig, den korta versionen? – Som en ”Leishmaniac”. En gång en Leishmaniac, för alltid en Leishmaniac. Blir det några avslöjanden? – Eftersom jag aldrig har varit fika-typen utan mer av en ”kaffe-på-skrivbordet”-typ, så är det inte många förutom min familj och mina närmaste vänner som vet särskilt mycket om mig. I hela mitt liv har jag varit mer intresserad av att lyssna på andra. Men nu när jag blivit äldre så hör jag mig själv prata mer än någonsin! Så förmodligen kommer jag att avslöja mer om mig själv och vad som har gjort att jag har blivit den jag är. Kommer du att prata om din forskning? – Ja, jag kommer att berätta om min forskning och om mitt arbete på Sida, som handlar om att hjälpa universitet i låginkomstländer att utveckla bra forskningsmiljöer så att de kan ställa sina egna frågor och på ett framgångsrikt ta sig an problemen. Hur var det att förbereda Sommar? – Hela processen med att sammanställa programmet tvingade mig till viss del att gå in i mig själv. Det var svårt ibland, men också mycket upplyftande att få svar på sådant som jag tidigare inte riktigt har förstått om mig själv på samma sätt. Från att ha känt ”hur ska jag kunna prata så länge” till landa i att brutalt tvingas stryka flera av mina älsklingsstycken, då ville jag nästan gråta. Bästa terapin! Har du någon önskelyssnare? – Min drömlyssnare som jag hoppas på, är den där unga svarta kvinnan vars självkänsla har fått sig en törn av någon anledning, hon som tvivlar på sin förmåga, och som genom att lyssna får nytt hopp och driv att använda de gåvor som hon begåvats med, vilka de än må vara, och försöker att använda dem så bra hon någonsin förmår. Och självklart vill jag att så många unga människor som möjligt i början av karriären – från hela världen – får styrka av mitt Sommarprat! Text: Madeleine Svärd Huss Läs mer om Hannah Akuffo i Sommar i P1 på SR:s webbplats Mer om Hannah Akuffos forskning vid institutionen för mikrobiologi, tumör- och cellbiologi på ki.se 
 Open menu Share
0		0	
08/15/16--06:15: KI-forskare får prestigefyllt pris
MetLife Foundation har för trettionde året i rad delat ut priser till forskare som gjort enastående insatser inom forskning kring Alzheimers sjukdom. Bland pristagarna finns Karolinska Institutets Miia Kivipelto. Metlife foundation (Metlife-stiftelsen) har sedan starten 1976 årligen delat ut priser till forskare som gjort viktiga insatser för forskningen kring Alzheimers sjukdom. Grundtanken är att forskning är rätt väg för att förstå och i framtiden kunna behandla denna sjukdom. I år delas fyra priser på totalt 350.000 USD ut i två kategorier. En av pristagarna är professor Miia Kivipelto, Institutionen för Neurobiologi, Vårdvetenskap och Samhälle (NVS) vid Karolinska Institutet.   Professor Kivipeltos arbete är numera i frontlinjen inom internationellt samarbete för att lösa de problem som finns med att tidigt kunna identifiera individer som har ökad risk för Alzheimers sjukdom. - MetLife Foundation är stolt över att kunna presentera sina ”Major Awards” till Dr. Bu och Dr. Kivipelto för sina exceptionella vetenskapliga bidrag till forskningen, som hjälper oss att komma närmare till att kunna bota Alzheimers sjukdom och liknande demenssjukdomar, säger A. Dennis White, MetLife Foundation. 
 Open menu Share
0		0	
08/16/16--23:36: Peppa som fotbollslandslaget inför höstterminen
Låt fotbollslandslaget visa vägen och fyll på med energi inför hösten. Här är förbundskapten Pia Sundhages och KI-professorerna Miia Kivipeltos och Mai-Lis Hellénius bästa tips. Hur coachar man sina medarbetare och studenter – och får dem att utvecklas? Se laget före jaget, tipsar förbundskapten Pia Sundhage. Var närvarande, lyssna på vad som sägs och lyft fram det som är bra. Med finalplatsen i OS i Rio för det svenska fotbollslandslaget visar Pia Sundhage att noggrann coachning ger resultat. – Om jag har ett möte vill jag att deltagarna ska bli inspirerade. Mitt jobb som ledare är att följa upp. All coachning går ut på att göra spelarna medvetna om vad de gör och hur de är, säger Pia Sundhage i en tidigare intervju med personaltidningen KI Bladet. Hon delar in sina möten i tre kategorier: Hela laget, mindre grupper och individuella möten. – När vi träffas hela laget tittar vi på vad som fungerar och hur vi kan göra mer av det. I ett möte med tre till fyra personer, är vi också positiva men tittar även på varandras insatser i en situation som kanske inte är så bra, för att tillsammans analysera och försöka hitta rätt. I ett möte med en spelare handlar det enkom om hennes utveckling i ett lagsammanhang, säger Pia Sundhage. Lyhördhet och uppföljning alltså. Hon försöker att inte vara dömande utan lyssnar på vad som sägs. Så skapar du engagemang Föreläsa för hundratals personer eller hålla i mötet med forskargruppen. Miia Kivipelto, prisbelönt professor i klinisk geriatrisk epidemiologi vid Karolinska Institutet, har samma utgångspunkt för båda. – Jag måste ha ett eget intresse av vad jag säger och jag måste ha funderat över vad jag kan erbjuda just den här publiken, säger hon. Miia Kivipelto har talat inför många olika sorters publik, inför forskare och läkare, patienter och anhöriga, politiker och studenter. Både för dem som vill ha detaljerna och för dem som vill ha analysen. I situationer med en helt ny publik är just den egna nyfikenheten den bästa kraften. – Jag vill vara nära min publik och jag gillar interaktion så jag ställer gärna frågor – vad vill ni veta? Det som ger energi, är att ta reda på vad som är hennes och publikens gemensamma intresse, menar Miia Kivipelto. – Ju äldre jag blir desto mer springer jag från det ena mötet till det andra. Då är det extra viktigt att ta en liten paus precis innan nästa möte och fråga sig just det – vad är målet med det här mötet? Rörelse piggar upp Pausgympa, är nyckeln till energi i föreläsningssalen, tipsar Mai-Lis Hellénius, professor i kardiovaskulär prevention vid Karolinska Institutet. Alla föreläsningar kräver sina rörelsepauser, det är hon övertygad om. – Vi vet så mycket rent medicinskt vad som händer av den här lilla pausen som bryter effekten av stillasittandet. Rörelsen är avgörande, och minsta lilla är bra, säger Mai-Lis Hellénius. Auditoriet blir mycket livligare efteråt, vågar ställa frågor och vaknar till. De mindre mötena kan också varieras. Mai-Lis Hellénius gillar promenadmöten eller stå-upp-möten. För den som har fysiska funktionshinder gäller muskulär ansträngning på det sätt som är möjligt. – Det börjar faktiskt bli gammaldags det här med att bara sitta still på möten, säger hon. Text: Madeleine Svärd Huss Så får du goda resultat enligt Pia Sundhage Lyssna – var närvarande och hör vad som sägs. Bekräfta och förstärk positiv utveckling hos varandra. Visa respekt! Undvik härskartekniker som att ignorera eller förlöjliga. Laget före jaget – alla vinner på att dela med sig. Jag för laget! Gör – handling är allt, det blir ofta mycket snack och lite verkstad. Läs fler tips i KI Bladet 2/2015 (pdf), sidorna 20–23. 
 Open menu Share
0		0	
08/18/16--05:34: KI Science Park fokuserar verksamheten
Som följd av en ny strategi har Karolinska Institutet Holding AB beslutat att fokusera verksamheten för Karolinska Institutet Science Park.   KI Science Park bedriver redan dag uthyrning av lokaler, infrastruktur och service, och det är inom dessa områden verksamheten nu fokuseras. Denna förändring beror delvis på ändrad finansiering, och är i linje med den nya integrerade innovationsstrategin vid KI och KI Holding AB som kommer att lanseras under hösten. När det gäller Jlabs The road to the clinic for small molecules, KI Science Parks mentorprogram 2016 samt projektet kring strategiskt styrelsearbete kommer de att genomföras enligt plan.     
 Open menu Share
0		0	
08/18/16--06:58: Ny forskning motbevisar snäll fettväv
Tidigare forskning har visat att personer med fetma uppvisar stora skillnader när det gäller riskfaktorer för typ 2-diabetes. Med detta som grund har vissa talat om förekomsten av hälsosam fetma. Nu visar ny forskning vid Karolinska Institutet att någon sådan snäll fettväv sannolikt inte existerar. I en studie ledda av professorerna Mikael Rydén och Peter Arnér samt Dr Carsten Daub gjordes globala transkriptionsstudier hos ett stort antal normalviktiga samt hos feta personer som var insulinkänsliga el insulinresistenta. Fettbiopsier togs före och efter en clamp där insulinnivåerna var höga. Forskarlaget kunde då se hur genuttrycket reglerades av ett av våra viktigaste hormon som normalt frisätts i högre mängd i samband med måltid. – Vår hypotes var att skillnaderna mellan de tre grupperna skulle accentueras efter insulinstimulering. Till vår förvåning fann vi att den största skillnaden i själva verket berodde på om personen var fet eller ej, inte vad man hade för insulinkänslighet, säger professor Mikael Rydén. Ett litet antal gener skiljde förvisso de två feta grupperna och dessa är intressanta att studera vidare, enligt professor Rydén.  Sammantaget talar gruppens resultat för att det inte finns någon ”snäll” fettväv, åtminstone inte underhudsfettet på magen som studerades i detta fall. –  Det kan betyda att alla feta, oavsett metabola komplikationer behöver gå ner i vikt. Detta överensstämmer med nyligen publicerade metanalyser som visar att även feta med så kallad hälsosam fetma har en ökad risk för kardiovaskulär sjukdom, avslutar professor Rydén. Forskningen har finansierats med anslag från bland annat Novo Nordisk Foundation, Vetenskapsrådet,  Stockholms läns landsting, Familjen Erling Perssons Stiftelse, Karolinska Institutets strategiska forskningsprogram för Diabetes och Centrum för innovativ medicin (CIMED).  Publikation The Adipose Transcriptional Response to Insulin Is Determined by Obesity, Not Insulin Sensitivity Mikael Rydén, Olga Hrydziuszko, Enrichetta Mileti, Amitha Raman, Jette Bornholdt, Mette Boyd, Eva Toft, Veronica Qvist, Erik Näslund, Anders Thorell, Daniel P. Andersson, Ingrid Dahlman, Hui Gao, Albin Sandelin, Carsten O. Daub Cell Reports, online 18 augusti 2016, doi: 10.1016/j.celrep.2016.07.070 
 Open menu Share
0		0	
08/19/16--01:34: Risk-gener för sjukdomar som hjärtinfarkt och stroke identifierade
Tusentals gener och deras samverkan mellan vävnader - som ökar risken för hjärt-kärlsjukdomar - har identifierats i en ny studie publicerad i Science. Forskningen är resultatet av ett samarbete mellan Icahn School of Medicine på Mount Sinai i New York, Tartu universitetssjukhus i Estland, Karolinska Institutet och SciLifeLab i Sverige, samt AstraZeneca. Komplexiteten i samspelet mellan de identifierade sjukdomsgenerna innefattar även processer i kärlväggen som leder till hjärtinfarkt och stroke.  - Genom att analysera genuttryck i flertalet vävnader från hundratals patienter med kranskärlssjukdom, kunde vi identifiera sjukdomsalstrande gener som antingen var specifikt aktiva i enskilda vävnader eller alternativt över flera vävnader och då organiserade i gen-nätverk som orsakar kardiometabola sjukdomar, säger professor Johan LM Björkegren, studiens huvudförfattare och sedan 1992 forskare på Karolinska Institutet. Systematisk analys Forskningen gjordes som en del av STARNET-studien - den första systematiska analysen av RNA-sekvensdata från blod, vaskulära och metaboliska vävnader i levande patienter med kranskärlssjukdom. RNA-sekvenser är kopior av DNA som i varje cell fungerar som mallar för proteinsyntes och på det sättet avgör om en vävnad förblir frisk eller blir sjuk. - Genome-wide association studies (GWAS) har de senaste tio åren identifierat tusentals DNA-varianter som ökar risken för folksjukdomar, som kranskärlssjukdom. Emellertid, för att skapa möjligheter för ny diagnostik och nya behandlingar måste vi först in i en ny fas av forskning. Vi behöver identifiera de gener som regleras av dessa DNA-varianter och bidrar till sjukdomsutvecklingen. Att ta steget bortom GWAS är en förutsättning för att utveckla precisionsmedicin med individualiserad diagnostik och behandlingar, säger Björkegren. STARNET lanserades 2007 av Björkegren i samarbete med Arno Ruusalepp, medicine doktor vid Karolinska Institutet, thoraxkirurg samt chef för thoraxkirurgin vid Tartu universitetssjukhus i Estland, och  senior medförfattare på studien. STARNET omfattar provtagning av flertalet vävnader med betydelse för kranskärlsjukdom från 600 patienter under kranskärlskirurgi. Samspel i nätverk Genom avancerad dataanalys fann forskarna att STARNET studien var synnerligen relevant för att identifiera sjukdomsgenerna samt hur de samspelar i nätverk som orsakar kranskärlsjukdom, relaterade tillstånd, samt Alzheimers sjukdom. - En oväntad och därmed potentiellt viktig slutsats av studien var att vid sidan av levern så fann vi att sjukdomsgener aktiva i bukfetma är av stor betydelse för reglering av blodfettsnivåer, säger post-doc Oscar Franzén, studiens försteförfattare och systembiolog i Björkegren laboratorium. - Till exempel, en gen som kallas PCSK9, som är inblandad i reglering av plasmanivåer av low-density lipoprotein (LDL) - det så kallade onda kolesterolet – ökar risken för höga blodnivåer av LDL på grund av hur denna gen regleras i bukfetma, inte i levern. STARNET-studien har genomförts med stöd från University of Tartu, Estland; Estlands Vetenskapsråd; AstraZeneca och Karolinska Institutets gemensamma Translationellt forskningscenter; Clinical Gene Networks AB (partner i EU-stödda projektet CVgenes@target); Leducq-stiftelsen; CAD Genomics and Sphingonet; Ragnar Söderbergs stiftelse; Torsten Söderbergs Stiftelse; Knut and Alice Wallenbergs Stiftelse; American Heart Association; National Institutes of Health samt Veterans Affairs. Delar av studien har utförts på SciLifeLab i Stockholm och Uppsala som stöds av Vetenskapsrådet, Knut och Alice Wallbenbergs Stiftelse samt UPPMAX. Björkegren, Michoel, Ruusalepp och Schadt har intressen i företaget Clinical Gene Networks AB. Publikation Cardiometabolic risk loci share downstream cis- and trans-gene regulation across tissues and diseases Oscar Franzén, Raili Ermel, Ariella Cohain, Nicholas K. Akers, Antonio Di Narzo, Husain A. Talukdar, Hassan Foroughi-Asl, Claudia Giambartolomei, John F. Fullard, Katyayani Sukhavasi, Sulev Köks, Li-Ming Gan, Chiara Giannarelli, Jason C. Kovacic, Christer Betsholtz, Bojan Losic, Tom Michoel, Ke Hao, Panos Roussos, Josefin Skogsberg, Arno Ruusalepp, Eric E. Schadt, Johan L. M. Björkegren. Science, publicerad online 18 augusti 2016, doi: 10.1126/science.aad6970 
 Open menu Share
0		0	Kommentar: Läkemedelsverket, LV, har i media kritiserat forskare vid KI för att i samband med en studie ha behandlat patienter med stamceller utan korrekta tillstånd. Karolinska Institutet har uppfattat att korrekta tillstånd funnits under den tid som studien pågått och har därför bett Läkemedelsverket om ett klargörande. Den aktuella behandlingen går ut på att reparera trasiga stämband med hjälp av stamceller och har utförts vid Karolinska Universitetssjukhuset. Studien har pågått sedan 2012 och fram till augusti 2015. Ansvarig forskare fick då information om att tillsynsansvaret skulle övergå från Inspektionen för vård och omsorg, IVO, till Läkemedelsverket. Detta innebar att nya tillstånd skulle sökas hos Läkemedelsverket. Studien avbröts därför och inga ytterligare patienter togs med i studien och ingen behandling har utförts sedan dess. De patienter som redan var med i studien fortsätter dock att följas upp av läkare. I mars 2016 kom Läkemedelsverkets beslut om att nya tillstånd behövdes för att fortsätta att bedriva denna stämbandsstudie. Ansvariga läkare och forskare har under studien haft en kontinuerlig dialog med Läkemedelsverket och IVO. Myndigheterna var då överens om att tillsyn ska skötas av Socialstyrelsen (nuvarande IVO) under Cell- och vävnadslagen. Myndigheterna har genomfört två gemensamma inspektioner, 2011 och 2013, och efter dessa förlängt tillståndet för studien. 
 Open menu Share
0		0	
08/23/16--23:57: Ny studie: Så påverkas kvinnors sexlust av p-piller
Effekten av kombinerade p-piller på sexualitet hos unga friska kvinnor har undersökts i en stor studie vid Karolinska Institutet. Studien, publicerad i The Journal of Clinical Endocrinology and Metabolism, visar att sexuell lust för vissa kan minska signifikant med p-piller. Resultaten ska dock tolkas med försiktighet. Det är första gången som effekten av kombinerade p-piller på sexualitet hos unga kvinnor undersöks i en stor randomiserad och placebokontrollerad undersökning. Studien vid Karolinska Institutet har letts av professor Angelica Lindén Hirschberg vid institutionen för kvinnors och barns hälsa. Sammanlagt 340 kvinnor randomiserades till aktiv behandling eller placebo.  Resultaten visar att sexuell funktion generellt inte påverkas av förstahands p-piller innehållande levonorgestrel*. Men den visar också att vissa aspekter av sexualiteten, såsom lust, tillfredsställelse och upphetsning minskade signifikant med p-piller jämfört med placebo. Relativt liten Effekten är på gruppnivå, en genomsnittsskillnad, men när man tittar på hur stor förändringen är bedöms den som relativt liten. – Eftersom förändringarna var relativt små måste resultaten tolkas med viss försiktighet. För enskilda kvinnor kan dock effekten vara av klinisk betydelse, säger Angelica Lindén Hirschberg. Hon menar att en sådan möjlig sidoeffekt bör beaktas vid förskrivning av p-piller och kan vara relevant för val av preventivmetod. Resultaten kan inte generaliseras till andra sorter av kombinerade p-piller eftersom de kan variera vad gäller riskprofil och sido-effekter. – Det är viktigt att undersöka effekten av alternativa hormonella preventivmedel. Sådana studier pågår och kommer att bidra till kunskapen, säger Angelica Lindén Hirschberg Har du något råd till kvinnor som äter p-piller? – Vi hoppas att kvinnor inte ska skrämmas upp i onödan och sluta med sina p-piller om det hittills har fungerat bra. Om man ska börja med p-piller är det viktigt att ställa frågor som man undrar över till sin barnmorska eller gynekolog. *När det gäller kombinerade p-piller rekommenderas just den sort som användes i studien (etinylöstradiol + levonorgestrel) i första hand då den anses ha lägst blodproppsrisk. Publikation: Combined Oral Contraceptives and Sexual Function in Women – a Double-Blind, Randomized, Placebo-Controlled Trial Niklas Zethraeus, Anna Dreber, Eva Ranehill, Liselott Blomberg, Fernand Labrie, Bo von Schoultz, Magnus Johannesson, och Angelica Lindén Hirschberg The Journal of Clinical Endocrinology and Metabolism, online 15 augusti, 2016, doi: 10.1210/jc.2016-2032. 
 Open menu Share
0		0	
08/24/16--14:00: Fetmakirurgi ökar risk för prematur födsel
Barn till kvinnor som har genomgått fetmaoperation löper ökad risk att födas för tidigt. Det visar en ny studie från Karolinska Institutet, som publiceras i tidskriften New England Journal of Medicine. Fetma hos den gravida kvinnan ökar risken för flera komplikationer som kan påverka både mammans och barnets hälsa negativt. Till exempel är risken att barnet föds för tidigt högre än för normalviktiga gravida kvinnor.  I dag genomgår allt fler personer fetmakirurgi, som leder till stor och ofta bestående viktnedgång. Det har lett till att andelen kvinnor som har genomgått en fetmaoperation innan de föder barn har ökat kraftigt i Sverige och globalt. – Eftersom fetma är kopplat till ökad risk för förtidig förlossning så antog vi att viktnedgången efter kirurgi skulle minska risken för att barnet föds för tidigt, särskilt eftersom det minskade risken för graviditetsdiabetes. I stället fann vi att risken blir högre, säger Olof Stephansson vid institutionen för medicin, Solna, en av forskarna bakom studien. Forskarna använde data från kvalitetsregistret för översiktskirurgi (SOReg), och svenska hälsoregister för att hitta nästan 2 000 barn som fötts av kvinnor efter genomgången fetmakirurgi mellan åren 2006 och 2013. Samma BMI De jämfördes med barn till 6 500 kvinnor som inte opererats, men som hade samma kroppsmasseindex (BMI), som de opererade kvinnorna haft före fetmakirurgin. Det visade sig att de fetmaopererade kvinnorna löpte högre risk att barnet föddes för tidigt, det vill säga före 37 graviditetsveckor. Bland jämförelsekvinnorna födde 6,8 procent för tidigt, medan motsvarande andel bland de opererade var 8,4 procent. – Eftersom fetmakirurgi följt av graviditet kan öka risken för förtidig förlossning bör det betraktas som riskgraviditeter när dessa kvinnor väntar barn. De bör få särskild omsorg från mödrahälsovården, till exempel genom extra ultraljud för att kontrollera fostertillväxt och detaljerade kostråd som även inkluderar kontroll av intag av kosttillskott som är nödvändiga efter fetmakirurgi. Mödravården bör också kontrollera eventuella näringsbrister utöver järn, säger Olof Stephansson. Positiva effekter Överviktskirurgi kan också ha positiva effekter på en efterföljande graviditet. I tidigare studier har forskargruppen funnit att kirurgi minskar risken för graviditetsdiabetes och att barnet är stort för tiden, jämfört med kvinnor som har fetma men inte opererats. Den tidigare studien tydde på att fetmakirurgi ökade risken för att barnet föds förtidigt, men skillnaden var inte statistiskt säkerställd. Eftersom överviktskirurgi nu blivit så vanligt kunde forskarna i den aktuella studien följa en mycket större grupp kvinnor och alltså bekräfta det misstänkta sambandet mellan fetmakirurgi och ökad risk för att barnet föds för tidigt. Studien finansierades av Vetenskapsrådet och National Institutes of Health i USA.     Publikation Bariatric surgery and preterm birth Olof Stephansson, Kari Johansson, Ingmar Näslund och Martin Neovius The New England Journal of Medicine, publicerad online 25 augusti 2016, doi: 10.1056/NEJMc1516566. 
 Open menu Share
0		0	
08/25/16--00:49: Extern utredning presenteras den 5 september
Den externa granskningen av Macchiarini-ärendet kommer att presenteras för media måndagen den 5 september. Utredningen kommer att presenteras av de externa utredarna Sten Heckscher, Ingrid Carlberg och Carl Gahmberg. Detta har hänt i Macchiarini-ärendet. 
 Open menu Share
0		0	
08/25/16--05:56: Hallå där Armita Golkar, en av forskarna i Fråga Lund
Hallå där, Armita Golkar, postdoktor vid institutionen för klinisk neurovetenskap vid Karolinska Institutet och paneldeltagare i den nya versionen av tv-klassikern Fråga Lund. Hur kom det sig att du blev uttagen till programmet? – Jag var med i Breaking News med Filip & Fredrik efter att en kollega rekommenderat mig, så produktionsbolaget hade mitt namn och hörde av sig. Sedan fick jag göra en Skypeintervju och gick vidare i uttagningen. De prövade olika konstellationer för panelen och valde den de tyckte fungerade bäst. Tre av fem är från Lund, men forskarvärlden är ju större än så. Vad lockade dig med ett populärvetenskapligt tv-program? – Det är en utmaning i och med att det ligger så långt bort från min vanliga värld. Jag kan förmedla kunskap och fakta även om det är underhållning. Men det är svårare än att till exempel hålla en populärvetenskaplig föreläsning på en timme där man själv har kontroll över innehållet. Vi fick frågorna på förhand, men ibland kort inpå. Varför har du foten i bandage i programmet? – Min hälsena gick av när jag spelade fotboll i finalen i Karolinska Cup, så jag var nyopererad och hade väldigt ont. Det adderade till utmaningen. Programmen spelades in under sex dagar, så bandaget är med hela tiden. Den moderna upplagan av Fråga Lund har fått kritik för att vara för flamsigt. Vad tycker du själv? – Jag håller delvis med om kritiken. Under inspelningarna framhöll jag att för mycket fokus på underhållningen riskerar att bli just flamsigt. Jag är övertygad om att människor kan ta till sig kunskap även om det kräver lite ansträngning. Men samtidigt tycker jag att underhållning har ett värde i ett program som ska nå så brett som möjligt. Jag var först rädd för att formatet skulle krocka med bilden av en forskare, men jag hoppas att vi forskare ska övervinna den rädslan. Det är ju vi som sitter på kunskapen och även om det är beklagligt om det vetenskapliga inslaget drunknar i underhållningen så är det desto mer beklagligt om människor med kunskap inte tar utrymmet. Jag tror heller inte att det gamla formatet skulle ha fungerat för så många i dag. Vilken fråga var svårast att svara på? – Nu vet jag ju inte vilka frågor som kommer med eftersom jag inte har sett de färdiga programmen, men generellt är det en utmaning att presentera psykologi eftersom många frågor blir personliga: ”Varför får jag ångest av det här?”. Folk kan bli besvikna när de inte får de svar de vill ha. Jag kan ju egentligen bara förklara generella psykologiska mekanismer och processer som kan ge upphov till ångest, inte svara på varför just du drabbas. En annan svårighet är att jag är med i rollen som expert och representerar en hel disciplin, medan jag i vardagen arbetar med ett avgränsat fält. Den känslan är lite bisarr. Vilka är dina nuvarande projekt på Karolinska Institutet? – Jag ingår i en forskargrupp vid sektionen för psykologi där vi forskar kring emotioner och minne, Emotionlab. Jag har även en postdoc vid University of Amsterdam, där de arbetar lite mer kliniskt med samma område. Kommer vi att få se dig i andra populärvetenskapliga sammanhang framöver? – Ja. Jag ska vara med i tv-programmet Sociala monster. Det är jag, en journalist och en programledare som studerar människan på sociala medier. Jag går in och försöker förklara sådant som selfie-kulturen och varför en gullig katt kan få 50 000 delningar på Facebook. Min vinkel är analys. Jag hoppas få folk att diskutera vad som händer, i stället för att bara konsumera sociala medier. Text: Ann Patmalnieks   Fotnot: Sociala monster har premiär i SVT1 den 5 oktober. Fråga Lund sänds i samma kanal på onsdagar. 
 Open menu Share
0		0	
08/25/16--06:18: Så skyddar särskild gen mot psoriasis
Det finns ännu ingen botande behandling mot hudsjukdomen psoriasis. Men i en ny studie från Karolinska Institutet, publicerad i tidskriften Journal of Allergy and Clinical Immunology, visar forskarna hur genen miR-146a har en viktig roll för att förhindra att sjukdomen blir kronisk. Psoriasis är en mycket vanlig inflammatorisk hudsjukdom som drabbar omkring tre procent av befolkningen. Den yttrar sig som rodnande och fjällande områden på huden och kan i vissa fall drabba stora kroppsytor. Sjukdomen uppstår genom en kombination av arv och miljöfaktorer. Den aktuella forskningen har som syfte att hitta nya molekylära mekanismer som leder till psoriasis, för att förstå hur sjukdomen uppstår och varför den inte läker ut - samt för att på längre sikt kunna utveckla nya behandlingar.  Inducera förändringar Forskargruppen på Karolinska Institutet har tidigare visat att mikroRNA-genen miR-146a finns i hudcellerna och har förändrad aktivitet vid psoriasis. För att undersöka dess roll vid sjukdomen använde forskarna nu en grupp möss som saknar genen, samt en kontrollgrupp där genen finns. Genom att inducera psoriasisliknande hudförändringar med en kräm bedömde man resultatet kliniskt, mikroskopiskt samt på molekylärnivå. - Avsaknad av miR-146a leder till mer uttalad hudinflammation, som dessutom utvecklas snabbare. Hos möss som saknar miR-146a ser vi en långsammare och ofullständig läkning, säger Enikö Sonkoly, docent vid institutionen för medicin, Solna, vid Karolinska Institutet. Forskarna genomförde även en genetisk analys på 1546 patienter med psoriasis och 1526 kontrollpersoner. Den visade att en viss variant (SNP) av miR-146a-genen är skyddande mot psoriasis. Effekten är starkast hos individer som saknar den viktigaste riskgenen för psoriasis, HLA-Cw6. I denna grupp är risken för att få psoriasis halverad om man har den skyddande miR-146a-varianten. Uttalad effekt Studien visar att genen miR-146a är antiinflammatorisk, och har en viktig roll genom att stänga av inflammationen i huden och förhindra att den blir kronisk. Den finjusterar hudcellernas svar på IL-17, en cytokin som har nyckelroll vid psoriasis och vars hämning är en av de effektivaste behandlingarna. Injektion av syntetisk miR-146a hade en uttalad effekt i musmodellen, den kunde dämpa hudinflammationen effektivt. - Resultatet tyder på att modulering av mikroRNA-nivåer, till exempel genom att införa syntetisk mikroRNA i cellerna, skulle kunna bli ett nytt sätt att behandla psoriasis, säger Enikö Sonkoly. Forskningen har finansierats genom stöd från Vetenskapsrådet, Psoriasisförbundet, Hudfonden, Karolinska Institutet, Cancerfonden, Åke Wibergs Stiftelse, Magnus Bergwalls Stiftelse, Kungliga Fysiografiska Sällskapet i Lund och Stockholms läns landsting. Publikation MicroRNA-146a suppresses IL-17-mediated skin inflammation and is genetically associated with psoriasis Ankit Srivastava, Pernilla Nikamo, Warangkana Lohcharoenkal, Dongqing Li, Florian Meisgen, Ning Xu Landén, Mona Ståhle, Andor Pivarcsi, Enikö Sonkoly. Journal of Allergy and Clinical Immunology, publicerad online 25 augusti 2016, doi: 10.1016/j.jaci.2016.07.025. 
 Open menu Share
0		0	
08/29/16--08:05: Särskilda nervceller för gåshud och bröstvårtans reaktion
Det sympatiska nervsystemet har länge ansetts svara med samma respons oavsett typ av fysisk eller psykisk stimulans. Men i en ny studie från Karolinska Institutet, publicerad i tidskriften Nature Neuroscience, visar forskarna nu att systemet består av olika nervceller som reglerar specifika funktioner i kroppen, såsom vävnaders erektionsmuskler.  Det sympatiska nervsystemet är inte viljestyrt utan är mer eller mindre aktivt utan att vi är medvetna om det. Det underhåller en balans av kroppens funktioner och reglerar dagliga aktiviteter såsom till exempel rörelseaktivitet, födointag, kroppstemperatur och flykt- och kamprespons, så kallad ”fight-or-flight”. Systemet har under lång tid ansetts vara ospecifikt, där det ger samma respons oavsett typ av fysisk eller psykisk utmaning. Tidigare försök har varit begränsade till studier av vissa organ eller några få celler och har därför inte definitivt kunnat visa om det finns specificitet i systemet där olika celltyper har olika funktioner. Den aktuella studien är en storskalig analys av sympatiska nervceller vilket har gjort att forskarna kunde påvisa att det finns många olika typer av dessa nervceller, och att de olika typerna har olika funktioner. Reglerar specifika funktioner – Vi har visat att det sympatiska systemet består av många typer av neuron som reglerar specifika funktioner i kroppen. Bland annat visar vi att gåshud och erektion av bröstvårtan orsakas av neuron som är specialiserade att reglera just detta genom att styra erektionsmusklerna i dessa vävnader, säger Alessandro Furlan, studiens försteförfattare och forskarstuderande vid institutionen för medicinsk biokemi och biofysik. Att underhållet av en balans i kroppens funktioner i organ och körtlar inte styrs av en enda gemensam signal var ett relativt förväntat svar, men det som förvånade forskarna var att de kunde bevisa detta genom att visa att sympatiska nervceller är av olika typer. De specialiserar sig för de olika funktionerna och denna specialisering av neuronen bestäms av organen som styr dem. – Idag finns all cellulär och molekylär information så framtiden blir mycket spännande när denna kunskap kan användas för att förstå hur detta system bildas under utveckling och hur de olika neurontyperna arbetar för att styra kroppens funktioner, säger Patrik Ernfors, professor i vävnadsbiologi som har lett forskningsarbetet. Studien har finansierats genom stöd från bland andra Vetenskapsrådet, Knut och Alice Wallenbergs Stiftelse och Cancerfonden. Publikation Visceral motor neuron diversity delineates a cellular basis for nipple- and pilo-erection muscle control Alessandro Furlan, Gioele La Manno, Moritz Lübke, Martin Häring, Hind Abdo, Hannah Hochgerner, Jussi Kupari, Dmitry Usoskin, Matti S Airaksinen, Guillermo Oliver, Sten Linnarsson och Patrik Ernfors. Nature Neuroscience, publicerad online 29 augusti 2016, doi: 10.1038/nn.4376.   
 Open menu Share
0		0	
08/30/16--02:25: Brian Hodges får KI:s pris för forskning i medicinsk pedagogik
Professor Brian Hodges vid Torontos universitet i Kanada är årets mottagare av Karolinska Institutets pris för forskning i medicinsk pedagogik. Hans forskning har lett till förändringar av medicinska utbildningar runtom i världen, både akademiskt och kliniskt. Exempelvis ingår bedömning av patienters mentala hälsa och studenters kommunikationsförmåga numera i examineringen av läkarstudenter i många länder, något som professor Hodges har förespråkat i många år. – Årets pristagare var ett självklart val, eftersom professor Hodges forskning har haft ett så stort inflytande på medicinska utbildningar internationellt och lett till ändringar i klinisk praxis. Professor Hodges har använt både kvantitativa och kvalitativa forskningsmetoder, och resultaten är erkända som ett betydande bidrag till medicinsk pedagogisk litteratur, säger professor Sari Ponzer, ordförande i priskommittén. Övar på låtsaspatienter Sedan början av 1990-talet har han forskat kring hur kompetens bedöms genom att bevisa kliniska färdigheter och nå lärandemål. – När jag gick min läkarutbildning var alla tentamina skriftliga eller muntliga; simuleringar fanns knappt med under examinationsprocessen. Idag är simulerade patienter vanligt förekommande i många delar av världen, vilket har förändrat hur läkarstudenter bedöms. I en perfekt värld skulle vårdpersonal årligen testa sina kliniska kunskaper och kommunikationsförmåga genom utmanande simuleringar. Det är det jag arbetar med för närvarande, säger professor Hodges. – Vår forskargrupp var den första i världen att experimentera med komplexa simuleringar för kommunikation och mental hälsa. Jag är väldigt stolt över att den här typen av simuleringar numera ingår i examinationsprocessen, kombinerat med anamnes och fysisk undersökning. Det är en väldigt viktig del, eftersom vi ofta behöver bemöta patienter eller anhöriga som är oroliga eller nervösa, säger professor Hodges. Tar emot priset i oktober Den 13 oktober mottar Brian Hodges priset och prissumman på 50 000 euro vid en ceremoni i Aula Medica vid KI. – Det är en stor ära att bli erkänd för detta mycket betydelsefulla pris. Jag har en stark tro på välgörenhet, så jag kommer att donera större delen av prissumman för att fortsätta stödja forskning inom medicinsk pedagogik. Läs mer om Brian Hodges och priset.  
 Open menu Share
0		0	
08/31/16--01:47: Utredning om luftstrupsoperationer vid Karolinska Universitetssjukhuset klar
I dag presenterade professor emeritus Kjell Asplund en extern oberoende utredning av Paolo Macchiarinis transplantationer av syntetiska luftstrupar vid Karolinska Universitetssjukhuset under åren 2011–2013. Kjell Asplund, ordförande i Statens medicinsk-etiska råd (Smer) och tidigare generaldirektör vid Socialstyrelsen, fick uppdraget av Karolinska Universitetssjukhusets direktör Melvin Samsom i februari 2016. Extern utredning som gäller Karolinska Institutet På måndag den 5 september presenterar Sten Heckscher en extern oberoende utredning av Karolinska Institutets hantering av Macchiarini-ärendet. En utredning som Karolinska Institutets styrelse, konsistoriet, beslutat att genomföra. Uppdraget till utredarna har varit att granska vad som förevarit inom Karolinska Institutet sedan Paolo Macchiarini rekryterades som gästprofessor år 2010, fram till i dag. 
 Open menu Share
0		0	
08/31/16--05:39: Karolinska Institutet kommenterar Asplunds utredning ”Fallet Macchiarini”
Kommentar: I dag presenterades Kjell Asplunds utredning ”Fallet Macchiarini” som har granskat omständigheterna då tre patienter genomgick luftstrupsoperationer på Karolinska Universitetssjukhuset. Utredningen riktar skarp kritik mot sjukhuset men även mot Karolinska Institutet. Utredaren konstaterar bland annat att operationerna var forskning och inte vård samt att KI var pådrivande i rekryteringen av Macchiarini, som inledningsvis anställdes både på sjukhuset och KI. – Det är ytterst beklagligt om Karolinska Institutet utövat någon typ av påtryckning i rekryteringen av Paolo Macchiarini. Så får naturligtvis inte ske. Det här är frågor som mår bra av att lyftas upp och jag är tacksam för att Kjell Asplund och utredningen täckt in även KI:s delansvar så att vi kan vidta åtgärder och se till att det inte händer igen, säger Karin Dahlman-Wright, vikarierande rektor vid KI. Dahlman-Wright menar att utredningen pekar på att det krävs tydligare ansvarsfördelning i gemensamma projekt, bland annat vid rekryteringar. Utredaren visar också att KI i högre utsträckning ville ha kvar Macchiarini medan sjukhuset ville avsluta hans anställning. Macchiarinis tjänst på sjukhuset avslutades 2013 men han var kvar som gästprofessor och forskare på KI fram till 2016. Utredarna kommer också fram till att operationerna var att betrakta som klinisk forskning och inte vård på så kallad vitalindikation, det vill säga för att rädda liv, något som både sjukhuset och KI:s tidigare ledning hävdat. Det innebär att operationerna borde haft etikprövningstillstånd. Huruvida de tre patienternas situation var akut livshotande eller inte, och huruvida operationerna förkortade eller förlängde deras liv, är enligt utredarna svårt att slå fast. – Det kan inte uteslutas att operationerna bidragit till en för tidig död. Vi är ser mycket allvarligt på att forskare vid Karolinska Institutet har bidragit till detta och vi beklagar djupt att patienter fått utstå onödigt lidande och vi ber dem och deras anhöriga om ursäkt. Vi ska göra allt vi kan för att förhindra att detta händer igen, säger Karin Dahlman-Wright.   
 Open menu Share
0		0	
09/01/16--09:10: Därför drabbar pneumokocker framför allt människan
  En speciell variant av sockermolekyler som finns i människors näsor kan förklara varför pneumokockinfektioner är vanliga i människor men inte i andra djur. Det visar forskare från Karolinska Institutet i en studie publicerad i den vetenskapliga tidskriften Cell Host & Microbe. Upptäckten kan hjälpa forskarna i jakten på ett bredare vaccin som kan skydda mot alla typer av pneumokocker. Pneumokocker finns naturligt i näsan hos barn och vissa vuxna men är också en av de vanligaste orsakerna till infektionssjukdomar i världen. Hjärnhinneinflammation och lunginflammation med sepsis hör till de mest allvarliga infektionerna som pneumokocker orsakar. Bakterierna orsakar mycket värre infektioner i människor än i andra däggdjur, något som forskarna hittills inte kunnat förklara. I näsans slem finns en speciell sockermolekyl, sialinsyra, som pneumokocker utnyttjar som energikälla för att växa och överleva. Med hjälp av ett enzym frigör bakterierna sialinsyran som sedan kan transporteras in i bakteriecellerna och omvandlas till energi. I studien visar forskarna hur den sialinsyra som förekommer i människan gör att pneumokockerna både växer bättre och blir mer motståndskraftiga mot kroppens immunförsvar jämfört med den variant som är vanlig i andra djur. Utveckla ett bättre vaccin I arbetet har forskarna använt möss med en mutation som gör att de producerar den mänskliga formen av sockret och sett att mer allvarliga pneumokockinfektioner drabbar dessa möss jämfört med möss utan mutationen. – Vi fann att den mänskliga varianten av sockermolekylen fick bakterierna att producera mer av det enzym som frigör sockret till en användbar energikälla för bakterierna. Detta kan göra att bakterierna växer bättre i människors slemhinnor. Det ökade upptaget av sockermolekylen sialinsyra i bakterierna sätter dessutom igång deras produktion av ett protein (htrA) som motverkar den oxidativa stress som kroppens immunförsvar använder för att bekämpa infektionen, säger Birgitta Henriques-Normark, professor vid institutionen för mikrobiologi, tumör- och cellbiologi (MTC), som lett studien. Fynden ger forskarna en tydligare bild av hur och varför pneumokocker kan orsaka så kraftiga infektioner i människan. Med kunskapen ökar också möjligheterna att i framtiden kunna utveckla ett bättre vaccin som kan skydda från alla typer av pneumokocker som orsakar sjukdom i människor, något som dagens vaccin inte klarar av. Studien är ett samarbete mellan forskare från Karolinska Institutet och University of California och har finansierats med medel från Knut och Alice Wallenbergs stiftelse, Vetenskapsrådet, Stiftelsen för strategisk forskning samt anslag från ALF och NIH. Text: Mårten Göthlin Publikation Streptococcus pneumoniae senses a human-like sialic acid profile via the response regulator CiaR Karina Hentrich, Jonas Lofling, Anuj Pathak, Victor Nizet, Ajit Varki, Birgitta Henriques-Normark Cell Host & Microbe, online 1 September 2016, DOI: http://dx.doi.org/10.1016/j.chom.2016.07.019 
 Open menu Share
0		0	
09/02/16--05:42: Lars Leijonborg avgår som styrelseordförande för Karolinska Institutet
Lars Leijonborg avgår som styrelseordförande för Karolinska Institutet, det meddelar han i dag. – Jag har i dag meddelat högskole- och forskningsminister Helene Hellmark Knutsson att jag vill sluta som ordförande i styrelsen för Karolinska Institutet. Min mandatperiod löper ut om åtta månader, den 30 april, men jag bedömer att det är bäst att ett skifte på ordförandeposten sker redan i höst. Det skriver Lars Leijonborg i ett skriftligt uttalande. Han säger vidare:  – Styrelsen fattade i våras ett antal beslut som var viktiga för att lägga grunden för en nystart för KI efter Macchiarini-affären (en extern granskning under ledning av Sten Heckscher, nya ledningspersoner, förstärkt internrevision med mera). På måndag presenteras den utredning som gjorts om KI:s hantering av Macchiarini-fallet. Det känns som ett naturligt tillfälle att lämna över stafettpinnen till någon annan. – Det behov av kontinuitet på ordförandeposten som fanns då, när den förra rektorn och flera andra i ledningen hade avgått, finns inte på samma sätt nu. Även om styrelsen inte får lägga sig i forskningen, och därför inte har något direkt ansvar för Macchiarini-affären, finns det mycket annat i de omgivande systemen som måste ändras. Där har styrelsen naturligtvis ett stort ansvar. Jag känner att det är bäst att någon annan, med mer tid och ett engagemang som sträcker sig bortom april 2017, är ordförande under den förändringsperiod som nu förestår med Heckscher-rapporten som grund. Om jag och styrelsen borde ha gjort något annorlunda under den tid vi suttit får diskuteras när granskningsrapporten offentliggjorts. Han avslutar: –Senare i höst eller vinter ska beslut fattas om ny rektor för de närmaste sex åren. Även på den punkten ter det sig naturligt att rekryteringen leds av en person som kan förväntas stanna längre som ordförande. Lars Leijonborg blev ny styrelseordförande för Karolinska Institutet efter Susanne Eberstein i maj 2013. Mandatperioden tog slut den 30 april 2016 men Leijonborg fick nytt mandat av regeringen och fortsatte som ordförande. I en kommentar till TT säger minister Helene Hellmark Knutsson: – Jag tycker att det är bra att han tar sitt ansvar och lämnar ordförandeskapet på Karolinska institutet efter det som har hänt. Lars Leijonborg var partiledare för Folkpartiet under åren 1997–2007 och utbildningsminister 2006–2007. När han avgick som partiledare var han högskole- och forskningsminister fram till 2009. Sedan 2010 är Leijonborg bland annat styrelseordförande i UR och Mittmedia och arbetar som PR-konsult. 
 Open menu Share
0		0	
09/04/16--05:44: SIFO-mätning: Lägre anseende för KI efter Macchiarini-ärendet
Karolinska Institutet backar i en anseendeundersökning som TNS Sifo genomfört: från 85 till 59 på en skala där 100 är utomordentligt anseende och 0 är svagt anseende. Orsaken är Macchiarini-ärendet. TNS Sifo har för fjärde året i rad gjort en webbaserad enkät som förklarar varför svenska lärosäten har olika högt anseende hos allmänheten. Förra året (2015) låg Karolinska Institutet på en fjärde plats med 85 på det ”anseendeindex” som graderar lärosätena. I topp låg Chalmers tekniska högskola (89), KTH (86) och Lunds universitet (86). I 2016 års undersökning hamnar Karolinska Institutet på anseendeindex 59, ett ras till plats 12 som hänger ihop med det senaste årets uppmärksamhet kring Paolo Macchiarini och hans tid som verksam forskare vid Karolinska Institutet. – Det är extremt allvarligt och vi är inte alls nöjda med det här, men vi måste konstatera att så här är det nu och vi måste jobba stenhårt för att förbättra det, säger Karolinska Institutets vikarierande rektor Karin Dahlman-Wright till SVT. Det som påverkat är att etik och moral hos Karolinska Institutets ledning uppfattas som låg. Även ledningens agerande när Macchiarini-ärendet briserade och mediehanteringen under krisen, får underkänt. Att det inte gick ännu sämre, enligt Toivo Sjörén, opinionschef hos Sifo, beror på att Karolinska Institutet sedan tidigare har ett grundmurat förtroende för sin undervisning och annan forskning. Styrkor i Karolinska Institutets anseende enligt Sifo-undersökningen är: framgångsrik forskning, håller i internationell jämförelse, bra utbildning och bidrar till samhället. Nu måste förtroendet hos allmänheten återskapas, säger Karin Dahlman-Wright: – Vi vill visa nu att KI är mycket mer än Macchiarini. Vi vill visa hur vår forskning verkligen bidrar till människors hälsa, inte bara för den enskilda individen utan också för samhället i stort. Måndag den 5 september presenteras den externa utredning som har granskat hur Karolinska Institutet hanterat Macchiarini-ärendet, med rekommendationer för hur KI bör agera för att förhindra att liknande händelser sker igen.   Hela listan "Anseendeindex svenska lärosäten 2016" 1. Chalmers tekniska högskola 1. KTH, Kungliga Tekniska Högskolan 3. Lunds universitet 4. Uppsala universitet 5. Handelshögskolan Stockholm 5. Lunds tekniska högskola 7. Linköpings universitet 8. SLU, Sveriges Lantbruksuniversitet 9. Umeå universitet 10. Luleå tekniska universitet 10. Göteborgs universitet 12. Karolinska Institutet 13. Stockholms universitet 14. Linnéuniversitetet 15. Örebro universitet 16. Karlstads universitet 17. Malmö högskola 18. Mittuniversitetet 19. Mälardalens högskola 20. Södertörns högskola Källa: TNS Sifo 
 Open menu Share
0		0	
09/05/16--01:31: Macchiarini-ärendet: Den externa granskningen av Karolinska Institutets hantering kritiserar KI på flera punkter
På måndagen presenterar de externa granskarna sin utredning om Karolinska Institutets hantering av gästprofessorn Paolo Macchiarini. KI får kritik på flera punkter: bland annat att rekryteringen av Macchiarini år 2010 och beslutet att förlänga hans anställning 2013 drevs igenom i olämpliga former. Utredarna friar inte heller KI från ansvar för de transplantationer med syntetiska luftstrupar som genomfördes vid Karolinska Universitetssjukhuset.  Den externa granskningen har genomförts på uppdrag av Karolinska Institutets styrelse, konsistoriet. Utredare har varit Sten Heckscher, Ingrid Carlberg och Carl Gahmberg.  Utredningen omfattar tiden från den första kontakten mellan KI och Macchiarini hösten 2009 till och med den 4 februari 2016. Granskningen omfattar rekryteringen av Macchiarini 2010, förlängningarna av hans anställning 2013 och 2015, ansvarsfördelningen mellan KI och Karolinska Universitetssjukhuset när det gäller de uppmärksammade transplantationerna samt KI:s handläggning av de ärenden där Macchiarini anklagades för oredlighet i forskning.  Granskarna drar slutsatsen att Karolinska Universitetssjukhuset bär ansvaret för de transplantationer med syntetiska luftstrupar som utfördes där. Karolinska Institutet kan dock, enligt utredarna, inte helt frias från ansvar för dessa operationer. Universitetet har bland annat åberopat transplantationerna som forskningsframgångar i utvärderingar av hur forskningsmedel använts, och företrädare för KI har deltagit i diskussioner inför och uppföljningar av transplantationer. Det fanns bland annat därför ett ansvar också hos KI för att se till att transplantationerna genomfördes enligt gällande regler. Karolinska Institutet kritiseras vidare för nonchalans i tillämpningen av regler, däribland tryckfrihetsförordningen och förvaltningslagen. Denna attityd har lett till brister i handläggningen vid rekryteringen av Macchiarini och förlängningarna av hans anställning. Också handläggningen av de oredlighetsärenden som berört Macchiarini får kritik. Besluten har exempelvis inte motiverats på det sätt som förvaltningslagen föreskriver. Granskarna diskuterar även hur ansvar ska fördelas och hur man bör bedöma vilka konsekvenser som ska följa på att någon brustit i sitt ansvar. Rapporten avslutas med en diskussion om strukturella förhållanden som kan ha bidragit till fel och misstag.  Läs den fullständiga rapporten. Läs mer om Macchiarini-ärendet. Om utredarna Sten Heckscher är tidigare bland annat ordförande i Högsta förvaltningsdomstolen, statsråd, statssekreterare och rikspolischef. Ingrid Carlberg är författare och journalist, samt medicine hedersdoktor vid Uppsala universitet.  Carl Gahmberg är professor i biokemi vid Helsingfors universitet. Kammarrättsrådet Pia Cedermark har tjänstgjort som utredningens sekreterare.   Film från presskonferensen den 5 september kl. 10.30: 
 Open menu Share
0		0	
09/05/16--03:50: Karolinska Institutet kommenterar Heckschers utredning av Macchiarini-ärendet
Vid en presskonferens i dag kommenterade avgående styrelseordförande Lars Leijonborg och vikarierande rektor Karin Dahlman-Wright Heckschers utredning. Foto: Gunnar Ask   Kommentar: I dag överlämnades utredningen om Macchiarini-ärendet till Karolinska Institutets avgående styrelseordförande Lars Leijonborg. Granskningen, som beställts av KI:s styrelse, har letts av den tidigare ordföranden i Högsta förvaltningsdomstolen, Sten Heckscher. Utredningen riktar allvarlig kritik mot KI:s hantering av ärendet – från rekryteringen av Paolo Macchiarini 2009 till hur hans verksamhet följdes och hur anmälningarna om oredlighet i forskning hanterades. Genomgången föranleder också granskarna att rikta kritik mot den förvaltningskultur som finns inom KI. Vid en presskonferens kommenterade Lars Leijonborg och KI:s vikarierande rektor Karin Dahlman-Wright rapporten. Leijonborg tackade först de fyra personer som genomfört granskningen och riktade också ett tack till dokumentärfilmaren Bosse Lindquist. – Det är uppenbart att hans filmer var avgörande för att viktiga missförhållanden inom såväl Karolinska sjukhuset som KI kom i dagen, sa han och fortsatte: – De som drabbats allra hårdast i denna tragiska affär är några patienter och deras anhöriga. Vi är naturligtvis djupt bedrövade att misstag på KI förorsakat lidande och död och uttrycker på starkast möjliga sätt vårt beklagande och vår ursäkt. Leijonborg menade att utredningen ger en god bild av vad som hänt kring Paolo Macchiarini sedan 2009 och konstaterade att ”en kultur där det tycks vara acceptabelt att ibland strunta i lagar, regler, etik och moral måste naturligtvis ändras. Nu startar ett arbete för att med Heckscher-gruppens rekommendationer som utgångspunkt minimera riskerna för att något liknande händer igen”. Karin Dahlman-Wright, vikarierande rektor vid Karolinska Institutet: – KI ser allvarligt på den kritik som har kommit fram. Detta är ett fall där en lång kedja av felaktiga beslut eller avsaknad av beslut gjorde att en gästprofessor kunde bryta mot de regler och etiska principer som gäller för verksamhet inom KI. Macchiarini bär själv ett stort ansvar i detta men det är helt uppenbart att KI har brustit i sin kontroll av hur regler och rutiner efterföljs. Hon påpekade att KI redan har påbörjat insatser för att komma till rätta med de brister som varit uppenbara efter händelsen: •    reglerna för bisysslor skärps •    stärkt rekryteringsprocessen vad gäller CV-granskning och referenstagning •    processen för hantering av misstänkt forskningsfusk har ändrats för säkra att ärenden hanteras skyndsamt, transparent och rättssäkert •    ett arbete för att utveckla och stötta en öppen kultur och det akademiska ledarskapet har påbörjats •    användning av ”visselblåsarfunktionen” har uppmuntrats •    en särskild granskning av den institution där Macchiarini var anställd har genomförts Allt arbete har bedrivits i syfte att skapa en intern kultur som är öppen, transparent och tydliggör varje medarbetares betydelse och ansvar. – Nu är det upp till oss att bevisa att KI är så mycket mer än Macchiarini-ärendet. Vi utbildar 6 000 studenter som är högt efterfrågade av samhället – inte minst av hälso- och sjukvården. Och vi har över 6 000 forskare, lärare och andra medarbetare som varje dag går till jobbet med målet att förbättra människors hälsa, säger Karin Dahlman-Wright.   Läs mer om Macchiarini-ärendet på ki.se/nyheter/macchiarini.     
 Open menu Share
0		0	
09/05/16--06:07: Heckscher: Mycket förvånade under utredningens gång
Sten Heckscher under måndagens presskonferens.   Karolinska Institutet får hård kritik i den externa utredningen av Macchiarini-ärendet. Det framkom i dag. Nonchalans mot regler och ett lättsinnigt förhållande till formalia lyfts fram. Redan vid rekryteringen av tidigare gästprofessor Paolo Macchiarini fanns signaler som Karolinska Institutet borde ha reagerat på, sa utredaren Sten Heckscher när han presenterade den nästan 200 sidor tjocka granskningen. Sten Heckscher, tidigare ordförande i Högsta förvaltningsdomstolen och statssekreterare i justitiedepartementet, fann mycket som förvånade under utredningens gång. – Man ignorerade de uttalanden man fick i samband med rekryteringen och det fanns ett bedövande ointresse att ta reda på hur det förhöll sig i samband med förlängningen av Macchiarinis anställning. Referenser kom i flera fall in spontant från andra länder i Europa. Det påpekades att Macchiarini lämnat oriktiga uppgifter i sitt cv och data i hans publikationer ifrågasattes, att han hade brist på omdöme och tydliga samarbetsproblem. – Aldrig i något sammanhang har jag sett maken till negativa referenser. Det är anmärkningsvärt att inte rektor ser till att få en fördjupad analys. Det är inte säkert att den automatiskt skulle ha lett till att Macchiarini inte anställdes, men nog skulle man ha tänkt sig för noggrant. Jag är tveksam till om han skulle ha anställts. KI har ett ansvar för operationerna Det är Karolinska Universitetssjukhuset som har det formella ansvaret för operationerna med syntetiska strupar, konstaterade Sten Heckscher. Men Karolinska Institutet har ett tydligt ansvar. – Universitetet åberopar Macchiarinis operationer som framgångar. De lyfts fram i pressmeddelanden och forskningsansökningar. Man ser operationerna som nära förbundna med den forskning som bedrivs. KI kunde inte ha hindrat att operationerna gjordes, men de skulle ha ställt krav på att regler följdes, menar utredarna. – Det KI borde ha gjort var att vid den andra och tredje operationen ha försäkrat sig om att gällande regler tillämpades. I samband med förlängningen 2013 ifrågasatte inte KI om Macchiarini skulle få vara kvar. Diskussionerna handlade i stället om formerna för anställningen. – Där är vi väldigt kritiska. Det sker ingen utvärdering. Detta trots att Macchiarini under hösten har suttit i husarrest i Italien, oklart för vad men det har att göra med sjukvård. Skolexempel på dåligt ledarskap Det finns under ärendets gång skolexempel på dåligt ledarskap och bruten delegationsordning, sa Sten Heckscher. Bägge rektorer har varit aktiva under ärendets gång på ett olämpligt sätt, bland annat i samband med rekryteringen. – Det har skickats mejl där en prefekt har fått klart för sig vad som ska åstadkommas, samtidigt som hon fått höra att hon bestämmer själv. När det gäller Macchiarinis forskning finns brister i dokumentationen av vad han faktiskt har gjort. – Det är en vital fråga för ett universitet som har ambitionen att vara noggrant. Macchiarinis bisysslor utanför Sverige utreddes heller inte. KI borde reagerat på sporadisk närvaro Ytterligare en omständighet som man borde ha reagerat på är Macchiarinis ytterst sporadiska närvaro, påpekade Sten Heckscher. Sten Heckscher och de andra två utredarna, Carl Gahmberg, professor i biokemi vid Helsingfors universitet samt Ingrid Carlberg, journalist och författare, tar också upp strukturella förhållanden som kan ha bidragit till att ärendet utvecklades som det gjorde. Här riktar de kritik mot Karolinska Institutet och dess nonchalans mot regler för myndigheter. En nonchalans som de anser har bidragit till att så mycket gick fel. Utredarna vänder sig mot den i deras mening primitiva reaktionen att begära att ansvariga avgår. – Det är viktigt att ta reda på var ansvaret ligger, men sedan måste man fråga sig om någons legitimitet är så skadad att personen måste sluta eller om det är bättre att man stannar kvar med sina nyvunna kunskaper. I ljuset av detta anser Sten Heckscher att det är olyckligt för KI att styrelseordförande Lars Leijonborg har valt att avgå. – Han hade haft goda möjligheter att ge det fortsatta arbetet en flygande start. Nu blir KI:s styrelse ledarlös, samtidigt som man arbetar med att tillsätta en ny rektor. Rekommendationerna till konsistoriet är att på en rad punkter se över regler, rutiner och ansvarsfördelning. Sten Heckscher tror att KI kommer att klara av att genomföra detta och att förtroendet för KI kan återupprättas. – Men det är väldigt viktigt att konsistoriet, rektor och universitetsdirektören visar att de är överens om att ta tag i detta. Dessutom är professorskollegiets inställning viktigt, eftersom det finns en stark kollegial tradition. Även de som inte har det formella ansvaret måste agera. Karolinska Institutet kommenterade Under en presskonferens efteråt kommenterade avgående styrelseordföranden Lars Leijonborg utredningen. Han fick också en fråga om beslutet att avgå: – Det är så mycket som nu måste göras så det är rätt tillfälle att en ny person kommer in. Vi har betraktat den här dagen som en brytpunkt. Nu har vi Heckscher-gruppens förklaring till vad som har hänt och en hel del rekommendationer, så jag känner att det är ett bra tillfälle för en stafettväxling, sa Lars Leijonborg. Karin Dahlman-Wright, vikarierande rektor för Karolinska Institutet, konstaterade att KI har ett omfattande arbete att göra. – Allt som är sunt och bra ska vi slå vakt om, men vi behöver uppenbarligen komma längre när det gäller att tydliggöra varje enskild medarbetares betydelse och ansvar och att vi aldrig får kompromissa med etiska principer. Konsistoriet kommer ytterst äga denna process, men hela KI måste bli djupt involverat, sa hon. Text: Ann Patmalnieks Foto: Gunnar Ask Läs mer om Macchiarini-ärendet. 
 Open menu Share
0		0	
09/07/16--09:41: KI:s styrelse ger rektor i uppdrag att ta fram åtgärdsplan
Karolinska Institutets styrelse, konsistoriet, har gett KI:s rektor i uppdrag att ta fram en åtgärdsplan för hur KI ska komma tillrätta med de allvarliga brister som Heckscher-utredningen pekar på. – KI måste förändras och delvis förändras ganska mycket. Efter det som hänt det senaste halvåret är öppenheten för förändring bland de verksamma ovanligt stor just nu. Därför ska vi inte vänta med att starta förändringsarbetet, säger Lars Leijonborg, KI:s avgående styrelseordförande. Åtgärderna ska framför allt utgå från Heckschers rapport men även den granskning som KI:s internrevision genomfört på institutionen där Paolo Macchiarini var anställd. Planen ska presenteras vid ett styrelsesammanträde den 10 oktober. – Även om ett par ledamöter aviserat sin avgång och regeringen offentliggjort att även andra kommer att ersättas, är det konsistoriet i sin nuvarande sammansättning som fungerar fram till dess nya ledamöter har utsetts, säger Lars Leijonborg. Sten Heckschers externa utredning Internrevisionens institutionsgranskning   
 Open menu Share
0		0	
09/08/16--01:13: Internationellt forskningsprojekt får Australiens vetenskapliga Oscar
Det internationella projektet ”FANTOM 5”, där fem KI-forskare medverkar, får ett Eureka Prize. Priset har även kallats Australiens ”Science Oscar” inom kategorin International Scientific Collaboration. FANTOM5-projektet belönas för sitt framgångsrika internationella samarbete, som går ut på att kartlägga hur generna används. Den här atlasen över arvsmassan är en viktig pusselbit för att kunna förstå uppkomsten av olika genetiska sjukdomar, men också för att ta fram nya behandlingsformer. FANTOM5 initierades av en forskargrupp i RIKEN i Japan år 2000 och har sedan dess vuxit till att involvera 260 forskare från 20 olika länder. En är Carsten Daub, vid institutionen för biovetenskaper och näringslära. Han har bland annat varit med och kartlagt så kallade enhancers, genreglerande element, som bestämmer vilka gener som ska aktiveras i en specifik celltyp. Han sitter även i styrgruppen för projektet. – Receptet med att lyckas med ett så stort samarbete är mycket personliga kontakter. Vi är många som har varit med länge och jobbat tillsammans under många år, säger Carsten Daub. I projektet ingår att alla deltagare delar med sig av sina data så att de andra kan bygga vidare på resultatet innan det har publicerats i en vetenskaplig tidskrift. – Det innebär att måste man ha stort förtroende för varandra. Har man det får man jättemycket tillbaka. Men man kan inte vara rädd för att någon annan ska springa iväg med ens resultat, säger han. Ett problem med detta enorma samarbete är trögheten vid publiceringarna. – Den första publikationen, en stor central publikation, brukar ta lång tid att få ut för publicering. Att alla andra måste vänta på den kan leda till frustration, säger han. Nu ser han fram emot att fortsätta med nästa projekt, FANTOM6. Från Karolinska Institutet medverkar även Juha Kere, Karl Ekwall, Andreas Lennartsson, och Peter Arner. “Australian Museum Eureka Prizes” är Australiens främsta vetenskapliga priser och delas ut för 27:e året i rad. Text: Maja Lundbäck 
 Open menu Share
0		0	
09/08/16--05:33: ERC Starting Grants till KI-forskarna Magda Bienko och Simon Elsässer
Två KI-forskare har i hård konkurrens fått anslag från det europeiska forskningsrådet, ERC, för att starta sin egen oberoende forskning. Anslagen, de så kallade ERC Starting grants är på 1,5 miljoner euro i upp till fem år. Magda Bienko är forskarassistent vid institutionen för medicinsk biokemi och biofysik vid Karolinska Institutet och knuten till SciLifeLab. Med hjälp av matematiska modeller och avancerad genanalys tar hon reda på hur kromomonser organiserar och hur det påverkar genuttryck. Simon Elsässer är forskarassistent vid institutionen för medicinsk biokemi och biofysik vid Karolinska Institutet och även knuten till SciLifeLab. Han använder sig av nya forskningsmetoder inom syntetisk och kemisk biologi för att förstå struktur och funktion på DNA- och proteinkomplexet kromatin.   Läs mer om ERC Starting Grants. Läs mer i pressmeddelande från ERC. Läs mer om Magda Bienkos forskning.  Läs mer om Simon Elsässers forskning.  
 Open menu Share
0		0	I en studie av forskare från Karolinska Institutet, i samarbete med flera europeiska forskningsentra, utvärderas en apparatur för mätning av sockerhalten i underhudsfett hos personer med diabetes typ 1. Resultatet publiceras i The Lancet och visar att patienterna kontrollerade sitt blodsocker betydligt oftare med den nya, enklare tekniken och uppnådde en säkrare blodsockerkontroll. Den nya tekniken innebär att en glukossensor placeras i underhuden på överarmen hos patienten som sedan enkelt kan läsa av sensorn och få omedelbar information om sin aktuella sockerkontroll, och om sockret ligger stabilt eller är på väg uppåt eller nedåt. På detta sätt kan patienten själv på ett förebyggande sätt korrigera sockerkontrollen med mer insulin eller kolhydratintag om det behövs. – Tanken är att vanliga blodsockertester ska kunna ersättas med denna nya teknik, säger Jan Bolinder, professor i klinisk diabetesforskning vid institutionen för medicin, Huddinge och huvudansvarig för studien. Glukossensor-apparaten som använts i studien heter FreeStyle Libre och finns redan på marknaden i Sverige och ett flertal andra europeiska länder. Men det är första gången en studie publiceras där tekniken utvärderats i en randomiserad, kontrollerad undersökning. Ökad risk för hypoglykemi Apparaten testades på en grupp med välkontrollerad insulinbehandlad (genom injektioner eller pump) typ 1-diabetes. Dessa patienter har en ökad risk för hypoglykemi, lågt blodsocker, eftersom buffertzonen mellan normalt och lågt blodsocker är relativt liten. En jämförelsegrupp fortsatte att använda konventionell självkontroll av blodsockret, med ”stick i fingret” och avläsning i en blodsockermätare. Hos dem gjordes också en  blindad sensormätning (varken patient eller personal har tillgång till resultatet förrän efter studiens avslutning) under två veckor efter tre respektive sex månader, för att få jämförande, detaljerad information om deras sockerkontroll över dygnet. – Interventionsgruppen fick använda apparaturen kontinuerligt under sex månader, och testa sig hur ofta de ville, vilket omedelbart ledde till att de i medeltal testade sig tre gånger mer frekvent per dygn, säger Jan Bolinder. Lottats till användning  De som lottats till användning av Libre ökade omedelbart antalet självkontroller från omkring fem till sex gånger dagligen till omkring 18 gånger dagligen. Som ett resultat av detta minskade förekomsten av låga blodsockernivåer med 38 – 65 procent, och det var också en minskning av antalet hypoglykemiepisoder med mellan 33 och 55 procent. Även tid per dygn med för höga sockervärden minskade, samtidigt som tid med optimal sockerkontroll ökade. – Vi använde också frågeformulär för olika aspekter av livskvalitet och nöjdhet med behandlingen, och även här kunde vi visa positiva resultat, säger Jan Bolinder. Vad hoppas du att resultatet ska leda till? – Det är viktigt att utvärdera tekniska hjälpmedel som kan underlätta tillvaron och medföra bättre och mer stabil sockerkontroll för patienter med diabetes. Jag hoppas att våra positiva resultat ska bidra till att fler patienter får tillgång till denna typ av hjälpmedel. Har det uppkommit nya frågeställningar som ni vill forska vidare om? – I vår studie undersöktes välkontrollerade patienter. Nya studier behövs för att se om detta hjälpmedel också kan förbättra sockerkontrollen hos patienter som inte uppnår våra behandlingsmål.   Delar av studien kommer att presenteras denna vecka vid en stor europeisk diabeteskongress (European Association for the Study of Diabetes; EASD) i Tyskland. Studien har finansierats av Abbott Diabetes Care. Publikation Novel glucose-sensing technology and hypoglycaemia in type 1 diabetes: a multicentre, non-masked, randomised controlled trial Jan Bolinder, Ramiro Antuna, Petronella Geelhoed-Duijvestijn, Jens Kröger, Raimund Weitgasser Lancet, online first 12 September 2016 
 Open menu Share
0		0	
09/12/16--08:05: Så kan vissa hjärntumörer använda immunförsvaret till sin fördel
Hjärntumörtypen glioblastom förändrar en del av immunförsvaret, de så kallade mikrogliacellerna, så att de stimulerar cancertillväxt istället för att motverka den. Ett internationellt forskarlag, lett från Karolinska Institutet, har nu lyckats kartlägga de molekylära mekanismerna bakom detta. Studien publiceras i tidskriften Nature Immunology. Glioblastom hör till en av de allvarligaste formerna av hjärntumör och är svår att helt operera bort eftersom tumörcellerna växer in i den omgivande friska hjärnvävnaden. Glioblastom påverkar även hjärnans mikrogliaceller – immunceller i nervsystemet – så att de istället för att attackera tumörcellerna stimulerar dem. Forskargruppen har tidigare visat att pro-inflammatorisk aktivering av mikroglia styrs av kaspaser, en grupp av enzymer. Nu ville de undersöka om cancercellernas sätt att påverka mikroglia också innefattar denna mekanism. Genom att odla mikroglia och glioblastomceller tillsammans kunde forskarna visa att cancercellerna hämmar kaspas-3-aktiviteten i mikroglia.   – Vi visar att det är denna hämning av kaspas-3 som gör att mikroglia ändras till att stimulera tumörcellerna istället för att attackera dem. När vi tog bort kaspase-3 från mikroglia i en glioblastom musmodell, växte tumörerna snabbare, säger Bertrand Joseph, professor vid institutionen för onkologi-patologi, Karolinska Institutet. Tvinga mikroglia till en modifiering Enligt forskarna visar resultatet att gliomcellerna använder en kväveoxid-beroende mekanism för att tvinga mikroglia till en modifiering av kaspas-3, vilket hämmar den och ger upphov till en tumörstimulerande form av dessa celler. – Två saker förvånade oss. Först och främst att den signaleringsmekanism mellan glioblastomceller och mikroglia som vi upptäckte har en så stor och viktig effekt på tumörens tillväxt. Men även att den basala kaspas-3-aktivitet vi såg i mikroglia, när detta enzym anses vara icke-aktiva, är så viktig för mikroglia cellfunktioner, säger Bertrand Joseph. Studiens förstaförfattare är Xianli Shen och Miguel Burguillos. I arbetet med studien har även forskare vid Stockholms universitet, Universidad de Sevilla och Yale University deltagit. Forskningen har genomförts med stöd från bland annat Vetenskapsrådet, Barncancerfonden, Cancerfonden, Hjärnfonden, StratCan, StratNeuro och ALF-medel i samarbete med Stockholms läns landsting. Publikation Glioma-induced caspase-3 inhibition in microglia promotes a tumor-supportive phenotype Xianli Shen, Miguel A. Burguillos, Ahmed M. Osman, Jeroen Frijhoff, Alejandro Carrillo-Jiménez, Sachie Kanatani, Martin Augsten, Dalel Saidi, Johanna Rodhe, Edel Kavanagh, Anthony Rongvaux, Vilma Rraklli, Ulrika Nyman, Johan Holmberg, Arne Östman, Richard A. Flavell, Antonio Barragan, Jose Luis Venero, Klas Blomgren and Bertrand Joseph Nature Immunology, online 12 September 2016, 2016, doi: 10.1038/ni.3545 
 Open menu Share
0		0	
09/13/16--04:38: Begränsade skador vid brand på Biomedicum-bygget
Branden som utbröt på bygget av Karolinska Institutets nya forskningslaboratorium Biomedicum på campus Solna i förra veckan uppstod när frigolit som användes som markisolering fattade eld. Kraftig svart rök syntes över området som fick utrymmas, men ingen människa kom till skada. Branden orsakade krossat glas i markplan och i de yttre glasen på våningen ovanför. Delar av fasaden måste bytas ut och ett par våningsplan saneras på grund av rökskador. Hur branden uppstod är fortfarande oklart men utreds av Akademiska Hus och Skanska. Läs mer om branden på internwebben.ki.se. 
 Open menu Share
0		0	
09/13/16--06:59: Immunceller kan reglera blodtrycket
Forskare vid Karolinska Institutet har upptäckt att vårt immunförsvar har en ny okänd roll – att reglera vårt blodtryck. Tillsammans med amerikanska och kanadensiska forskare har de funnit att en särskild sorts immunceller, acetylkolinproducerande lymfocyter, kan reglera blodtrycket hos laboratoriemöss. Studien, som publiceras i Nature Biotechnology, skulle kunna bana väg för nya behandlingsformer mot högt blodtryck. Högt blodtryck är en viktig riskfaktor till att människor världen över går en för tidig död till mötes. Trots det är orsaken till att en person drabbas av högt blodtryck ofta okänd. Vi vet dock sedan tidigare att signalsubstansen acetylkolin spelar en viktig roll i och med att denna signalsubstans får blodkärlen att slappna av, samt reglerar blodtrycket genom att påverka produktionen av kväveoxid. Genom att studera laboratoriemöss som saknar en viss sorts immunceller, acetylkolinproducerande lymfocyter, har en forskargrupp på Karolinska Institutet tillsammans med forskare på The Feinstein Institute for Medical Research i New York samt University Health Network i Toronto upptäckt att dessa immunceller har en tidigare okänd roll – att sänka blodtrycket. – Dessa lymfocyter producerar acetylkolin som kan levereras till målceller som saknar direktkontakt med nerver. Därigenom förefaller de kunna förmedla signaler för att reglera immunförsvar och blodtryck. Det här är en ny typ av pusselbit i vår förståelse av blodcirkulationen, säger huvudförfattaren Peder Olofsson, forskare vid institutionen för medicin på KI. Detaljkunskaper behövs Upptäckten är av betydelse för förståelsen av hur blodtrycket regleras. – För att kunna utveckla effektiva och säkra behandlingar mot högt blodtryck behövs detaljkunskaper om de underliggande biologiska mekanismerna, säger han. Nu vill forskarna ta reda på om acetylkolinproducerande lymfocyter har samma viktiga roll också i regleringen av blodtryck hos människan. Om så är fallet är nästa fråga om man kan få immuncellerna att öka sin produktion av den här viktiga signalsubstansen för att på den vägen reglera högt blodtryck? Dessa nya rön om hur denna specifika immuncell är inblandad i regleringen av vårt blodtryck kan bana väg för nya sätt att diagnostisera och behandla högt blodtryck. Eftersom lymfocyter regleras av nervsignaler tänker sig forskarna att det i framtiden kan bli möjligt att styra immuncellernas aktivitet genom implantat som stimulerar nervsignalerna på elektrisk väg. Publikation ”Blood pressure regulation by CD4+ lymphocytes expressing choline acetyltransferase” Peder S Olofsson, Benjamin E Steinberg, Roozbeh Sobbi, Maureen A Cox, Mohamed N Ahmed, Michaela Oswald, Ferenc Szekeres, William M Hanes, Andrea Introini, Shu Fang Liu, Nichol E Holodick, Thomas L Rothstein, Cecilia Lövdahl, Sangeeta S Chavan, Huan Yang, Valentin A Pavlov, Kristina Broliden, Ulf Andersson, Betty Diamond, Edmund J Miller, Anders Arner, Peter K Gregersen, Peter H Backx, Tak W Mak & Kevin J Tracey, Nature Biotechnology, online: 12 september 2016, doi:10.1038/nbt.3663 
 Open menu Share
0		0	
09/13/16--23:01: Nyfunnen gen avgörande under embryots första dagar
En tidigare okänd gen spelar en nyckelroll för utvecklingen av det mänskliga embryot under de första dagarna efter befruktning. Det visar forskare från Karolinska Institutet i en studie som publiceras i den vetenskapliga tidskriften Development. Fynden ger en inblick i de molekylära mekanismer som styr utvecklingen vid livets början och kan leda till ökad förståelse för vad som orsakar vissa typer av infertilitet. År 2015 upptäckte forskare från Karolinska Institutet att ett antal tidigare okända gener är aktiva i embryot under de första dagarna efter att spermien befruktat ägget. I den aktuella studien har forskarna identifierat en ny variant av en av dessa gener - kallad LEUTX - och sett att den är en av de första som aktiveras i embryot. Genen LEUTX tillhör en familj av gener som är känd för att styra den anatomiska utvecklingen under embryostadiet i människor och i många andra organismer. Forskare har nu för första gången visat att genen LEUTX på ett kraftfullt sätt aktiverar hundratals andra gener som är inblandande i embryots utveckling under de tre följande dagarna efter befruktning. Studien visar att LEUTX stängs av strax därefter och förblir sedan vilande, troligen under resten av livet. Nya insikter – Upptäckterna ger oss nya insikter i hur utvecklingen av det mänskliga embryot sätter igång och hur processen är kontrollerad, berättar Juha Kere, professor vid institutionen för biovetenskaper och näringslära, Karolinska Institutet, som lett studien. Våra resultat tyder också på att LEUTX är en av få gener som krävs för att starta de första stegen av utvecklingen, fortsätter han. I studien fann forskarna också att samma gener som aktiveras av LEUTX dämpas i embryot bara någon dag senare av en annan gen, kallad DPRX. Fynden tyder på att de båda generna spelar motsatta roller för att reglera embryots utveckling in i nästa fas, LEUTX genom att starta processen och DPRX genom att kontrollera att den inte går överstyr. – Nästa steg i vår forskning blir att undersöka ifall dessa gener kan förklara varför vissa typer av infertilitet uppstår, och om generna har tillämpningar i stamcellsbiologi, säger Juha Kere. Studien var ett samarbete mellan forskare från Karolinska Institutet, Competence Centre on Health Technologies i Estland och University of Basel i Schweiz. Forskningen har finansierats av Karolinska Institutets Distinguished Professor Award och Knut och Alice Wallenbergs stiftelse tillsammans med medel från Karolinska Institutets Forskningsstiftelser, Vetenskapsrådet, Strategiska forskningsprogrammet i diabetes vid Karolinska Institutet, EU-kommissionens SARM-projekt, ALF, Ragnar Söderbergs stiftelse, Stiftelsen för strategisk forskning, Åke Wibergs stiftelse, Jane & Aatos Erkkos stiftelse, Orion Research Foundation, Mats Sundin Fellowship in Developmental Health och Magnus Bergvalls stiftelse, Publikation “The human PRD-like homeobox gene LEUTX has a central role in embryo genome activation”, Eeva-Mari Jouhilahti, Elo Madissoon, Liselotte Vesterlund, Virpi Töhönen, Kaarel Krjutškov, Alvaro Plaza Reyes, Sophie Petropoulos, Robert Månsson, Sten Linnarsson,Thomas Bürglin, Fredrik Lanner, Outi Hovatta, Shintaro Katayama, Juha Kere, Development, 2016, doi:10.1242/dev.134510 
 Open menu Share
0		0	
09/15/16--00:21: Karolinska Institutet kommenterar indragna anslag
Kommentar: Efter att Centrala etikprövningsnämnden, CEPN, i ett yttrande konstaterat att Paulo Macchiarini har gjort sig skyldig till forskningsfusk, kommer Hjärt-Lungfonden att begära tillbaka anslag som gått till Macchiarinis forskning. Karolinska Institutet har förståelse för beskedet och anser att det är en självklarhet att anslag ska gå till forskning som är av hög kvalitet. – Det är inget oväntat beslut utan en naturlig utveckling eftersom Hjärt-Lungfonden, precis som andra finansiärer, ska stödja forskning av hög kvalitet som följer ett etiskt regelverk. I det här exceptionella fallet har så inte skett, säger Karin Dahlman-Wright, vikarierande rektor vid Karolinska Institutet. På morgonen den 15 september medverkade Karin Dahlman-Wright i SVT Nyheter, se inslaget på SVT Play. 
 Open menu Share
0		0	
09/15/16--06:07: Håkan Mogrens pris till Peter Berggren
Håkan Mogrens Stiftelse tilldelar 2016 års medicinstipendium för och till insatser för mänskligt välbefinnande till distriktsläkaren Peter Berggren. Han har genom sitt arbete skapat förutsättningar till kontinuitet och trygghet för patienter i glesbygden. – Peter Berggren har varit banbrytande och mycket kreativ för att förbättra glesbygdsvården. Med hjälp av datorer och modern teknik har han utvecklat nya arbetsmodeller och hjälpt många patienter till en tillgängligare och bättre vård, säger Håkan Mogren om pristagaren. I över 20 år har Peter Berggren arbetat outtröttligt med att möta utmaningarna med långa avstånd och den åldrande befolkningen i Västerbottens län. Stationerad i Storuman, 25 mil nordväst om Umeå, har han på jourtid som ensam läkare hand om cirka 12 000 patienter samtidigt på ett område som motsvarar hela Halland och Skåne tillsammans. – Det är delvis ett annat jobb att verka i glesbygden och därför har vi byggt upp något som kallas för glesbygdsmedicin. Det betraktas idag som attraktivt, intressant och mycket tekniskt avancerat, berättar Peter Berggren som även är chef för Glesbygdsmedicinskt centrum, en FoU-enhet inom primärvården i Västerbotten som han varit med att bygga upp. Hans arbete har bland annat bidragit till att helt nya vårdmodeller tagits fram med hjälp avancerad distansteknik. Patienterna kan exempelvis träffa dietist eller KBT-behandlare med hjälp av videokonferensanläggning och läkare kan lyssna på hjärtljud eller titta ner i patienters halsar på distans tack vare olika tekniska lösningar. Många läkare och sjuksköterskor har genomgått de specialistutbildningar som Peter Berggren varit med och skapa för att personalen ska kunna hantera det nya arbetssättet. Med hjälp av vänorter och vårdcentraler i Australien och Canada utbyts erfarenheter kring distansvårdsarbete. Ledorden i allt som görs är kontinuitet och trygghet. – Peter Berggren har visat ett enormt engagemang för patienternas bästa och genom sitt arbete bidragit med stor patientnytta inte minst genom att många slipper resa långa sträckor för att uppsöka vård, säger Håkan Mogren som understryker att Peter Berggren är en mycket värdig pristagare. Stiftelsens pris i medicin går nämligen till personer som gjort sig kända för att ta hand om sina patienter med empati och passion. De ska aktivt verka för att sprida sina kunskaper genom föreläsningar och handledning av andra. Det behöver alltså inte nödvändigtvis vara personer som är forskningsaktiva.  – Det känns fantastiskt att jag, en vanlig distriktsläkare, uppmärksammas på det här sättet. Jag har lagt ned många år på att utveckla distansvården och arbetet fortsätter givetvis framöver, berättar pristagaren som får ta emot 250 000 kronor i samband med Karolinska Institutets installationshögtid den 13 oktober 2016. Text: Pia Hellsing 
 Open menu Share
0		0	
09/16/16--00:13: Regeringen ska utse nya styrelseledamöter för Karolinska Institutet
Regeringen beslutade på torsdagen att ge en nomineringsgrupp i uppdrag att ta fram förslag till ny styrelseordförande och tre nya ledamöter till Karolinska Institutets styrelse, konsistoriet. I våras beslutade regeringen att byta ut delar av styrelsen. Efter utredningarna som granskat Paolo Macchiarini-ärendet, har regeringen beslutat att ersätta även övriga regeringsutsedda ledamöter som satt i styrelsen när Macchiarini var verksam på Karolinska Institutet. Minsistern för högre utbildning och forskning, Helene Hellmark Knutsson, säger i ett uttalande att det är vad som behövs för att återupprätta förtroendet för Karolinska Institutet. Under nomineringsperioden och fram till regeringsbeslut sitter nuvarande styrelsemedlemmar kvar.   Läs ett pressmeddelande från regeringen. Läs mer om konsistoriet. Läs mer om Macchiarini-ärendet. 
 Open menu Share
0		0	
09/14/16--13:03: Nya rön om hjärnans utveckling hos för tidigt födda
Resultatet av ny studie från Karolinska Institutet tyder på att hjärnan hos barn som fötts för tidigt och har dålig tillväxt, kan ha bristande utveckling av de funktionella nätverken. Studien är publicerad i tidskriften Cerebral Cortex. Syftet med den aktuella studien var att se om låg tillväxt hos barn som fötts för tidigt är kopplat till skillnader i hjärnans funktionella nätverk. Nätverken är av betydelse för den sociala utvecklingen, inlevelseförmågan och språkinlärningen. Sammanlagt 60 barn ingick i studien, varav 20 hörde till gruppen för tidigt födda med dålig tillväxt, och lika många hörde till grupperna för tidigt födda med god tillväxt samt barn med god tillväxt som fötts efter fullgången graviditet. När barnen var tolv månader gamla undersöktes de med magnetkamera. De följdes upp vid 26 månaders ålder, då man bedömde om de utvecklat autistiska drag. — Redan vid magnetkameraundersökningen vid ett års ålder såg vi skillnader i signalstyrkan i de specifika nätverken i hjärnan hos de för tidigt födda och tillväxthämmade barnen,  jämfört med för tidigt födda med god tillväxt, säger Ulrika Ådén, professor vid institutionen för kvinnors och barns hälsa vid Karolinska Institutet. Miljöfaktorer Modern intensivvård har gjort stora framsteg under de senaste decennierna vilket har lett till att för tidigt födda barn överlever allt tidigare under graviditeten. Barn som är mycket för tidigt födda kan dock löpa ökad risk för hjärnskador, autism, ADHD och inlärningssvårigheter. — Autism anses i allmänhet bero på genetiska faktorer, även om ingen specifik gen har identifierats. Vår studie tyder på att miljöfaktorer som för tidig födsel och dålig tillväxt skulle kunna leda till påverkan på organisationen av hjärnans nätverk, och eventuellt ett autistiskt beteende, säger Ulrika Ådén. Samtidigt menar forskarna att resultaten behöver bekräftas ytterligare och kompletteras med långsiktiga uppföljningsstudier. Skulle resultaten stå sig, menar forskarna att nya behandlingsrutiner för att stimulera barnets tillväxt skulle kunna minska riskerna att utveckla bland annat autism. Studien har finansierats med stöd av bland annat Cerebra Foundation for the brain-injured child i Storbritannien, Thrasher Research Fund i USA, Vetenskapsrådet, ALF-projektmedel, Marianne och Marcus Wallenbergs stiftelse, EU:s sjunde ramprogram, Svenska Frimurare Orden, Svenska Läkaresällskapet, Hjärnfonden, Sällskapet Barnavård och Linnéa och Josef Carlssons Stiftelse, Spanish Fondo de Investigaciones Sanitatias. Publikation “Intrinsic functional connectivity in preterm infants with fetal growth restriction evaluated at 12 months corrected age” Nelly Padilla, Peter Fransson, Antonio Donaire, Francesc Figueras, Angela Arranz, Magdalena Sanz-Cortés, Violeta Tenorio, Núria Bargallo, Carme Junqué Hugo Lagercrantz, Ulrika Ådén, Gratacós Eduard. Cerebral Cortex, publicerad online 15 september 2016,doi:10.1093/cercor/bhv300   
 Open menu Share
0		0	
09/19/16--03:54: Alessandro Furlan får Dimitris N. Chorafas pris
Alessandro Furlan, forskarstuderande vid institutionen för medicinsk biokemi och biofysik, har mottagit Dimitris N. Chorafas pris 2016 för sin doktorsavhandling "Neuronal types and their specification dynamics in the autonomic nervous system". Alessandro Furlan får priset för sin forskning där målet är att identifiera molekylära mekanismer och signalvägar som reglerar nervsystemets utveckling, med särskilt fokus på det autonoma nervsystemet. Alessandro Furlan är försteförfattare till en artikel i EMBO Journal där han beskriver transkriptionsfaktorn HMX1 roll för utveckling av det symatiska nervsystemets noradrenerga neuron. I en följande studie publicerad i Nature Neuroscience har han rapporterat att det sympatiska nervsystemet fungerar med en högre precision än vad som tidigare varit känt. Han är även medförfattare till en artikel i Science som beskriver de parasympatiska nervcellernas utveckling ur stamcellsliknande celler. Alessandro Furlan kommer att försvara sin doktorsavhandling i november 2016 och därefter påbörja sin postdoktorala träning vid Cold Spring Harbor Laboratory i New York, USA. Om priset Dimitris N. Chorafas Foundation inrättades 1992 och stiftelsen har sedan 1996 ett samarbete med 23 partneruniversitet, däribland Karolinska Institutet. Ämnesområdet ”Medical science” vänder sig till nydisputerade alternativt doktorander som befinner sig i slutfasen av doktorandarbetet. Kandidaterna får vara högst 30 år vid disputation. 
 Open menu Share
0		0	
09/19/16--23:32: Svininfluensavaccin skadade inte barn i magen
De barn som låg i magen när deras mammor fick svininfluensavaccin, drabbades varken av fosterskador eller av död i den tidiga barndomen på grund av vaccinet. Det skriver Jonas F Ludvigsson, professor vid Karolinska Institutet, i en debattartikel i Dagens Nyheter på tisdagen med anledning av att hans vetenskapliga rön publiceras i tidskriften Annals of Internal Medicine Jonas F Ludvigsson är professor vid Karolinska institutet och har lett denna omfattande studie kring svininfluensavaccinet Pandremix och dess påverkan på foster. I studien, som är den tredje och avslutande delen i ett sjuårigt projekt, ingick drygt 40 000 mammor som vaccinerades mot svininfluensa under sin graviditet. Det visade sig att det inte fanns någon ökad risk för missbildningar hos barnet, inte ens om mamman vaccinerats i tidig graviditet. Tidigare studier har däremot visat att gravida ofta drabbas hårdare av influensa än andra. En stor norsk studie har också visat att risken för dödföddhet var dubbelt så hög hos barnen om mamman hade varit sjuk i svininfluensa under graviditeten jämfört med om mamman inte hade drabbats. Det finns därför särskilda skäl att vaccinera gravida, skriver Jonas F Ludvigsson i debattartikeln. Han menar att den här kunskapen är viktig inför framtiden. Särskilt på grund av det aktuella Zika-viruset, som kopplas till svår missbildning, så kallad mikrocefali hos barnet. Om ett vaccin mot Zika-viruset blir tillgängligt kan det vara bra att veta hur tidigare landsomfattande vaccinationer har påverkat gravida och deras foster. Publikation Risk for Congenital Malformation With H1N1 Influenza Vaccine. A Cohort Study With Sibling Analysis Jonas F. Ludvigsson, MD, PhD; Peter Ström, MSc; Cecilia Lundholm, MSc; Sven Cnattingius, MD, PhD; Anders Ekbom, MD, PhD; Åke Örtqvist, MD, PhD; Nils Feltelius, MD, PhD; Fredrik Granath, PhD; and Olof Stephansson, MD, PhD Annals of Internal Medicine, online 20 September 2016, doi:10.7326/M16-0139 
 Open menu Share
0		0	
09/20/16--05:25: Uråldrigt område i hjärnan styr ögonrörelser
Ett uråldrigt område av hjärnan, den så kallade fyrhögsplattan, som finns i mitthjärnan hos alla ryggradsdjur, kan på egen hand styra och nyorientera ögonrörelser. Det visar forskning forskare från Karolinska Institutet i en studie som publiceras i tidskriften eLIFE. Mycket händer runtomkring oss på en och samma gång, vilket vi upptäcker med våra olika sinnen som skickar information till hjärnan. Det kan till exempel handla om när vi går på en trottoar och möter en mängd människor som vi måste undvika att krocka med, eller när vi lyfter blicken mot något oväntat föremål. En svår uppgift för hjärnan är att bestämma vilken av dessa händelser som är viktigast att reagera på. Detta problem löser en uråldrig del av mitthjärnan som på svenska kallas för fyrhögarna. Området finns hos alla ryggradsdjur och kallas bland däggdjuren för ”superior colliculus och hos äldre arter av ryggradsdjur för ”optic tectum”. I detta område finns ett komplext nätverk av nervceller som styr ögats och huvudets rörelser. Information från olika delar av ögats näthinna projicerar till olika delar av fyrhögsplattan. Man får därigenom en näthinnebaserad ”karta” som avspeglar information från näthinnan. – Man kan tala om en sensorisk rumslig karta i fyrhögsplattan, där en bild från ögat projiceras och skapar signaler om var något händer, säger Sten Grillner, professor vid institutionen för neurovetenskap vid Karolinska Institutet. Olika delar av näthinnekartan i fyrhögsplattan kan sedan aktivera nervceller som styr motoriska centra för ögon- och huvudrörelser i hjärnstammen. När en rörelse utlöses inaktiveras övriga delar av fyrhögarnas nätverk och därmed andra rörelser av ögon och huvud. Studien visar också att om en händelse registreras av två sinnen, till exempel syn och hörsel från samma punkt i omgivningen, kommer signalerna att sammanfogas. Om två sinnen däremot förser fyrhögarna med motsägelsefull information, kommer nervcellerna att minska sin aktivitet, vilket minskar sannolikheten för att till exempel en ögonrörelse uppstår. Gästforskarna Andreas Kardamakis och Juan Pérez-Fernández har tillsammans med Sten Grillner utfört studien på nejonöga – en liten ål-liknande varelse[KI4]  som representerar den äldsta utvecklingen av ryggradsdjuren. – Den är mer primitiv än vanliga fiskar, men väsentliga delar av dess nervsystem har alla grunddrag gemensamt med de mer avancerade nervsystemen hos däggdjur, säger Sten Grillner. Studien är grundforskning men kan till exempel hjälpa till att förstå de sjukliga tillstånd med sämre fungerande ögonrörelser som Parkinsons sjukdom orsakar. Studien är finansierad av Vetenskapsrådet, KI forskningsfonder och StratNeuro . Publikation ”Spatiotemporal interplay between multisensory excitation and recruited inhibition in the lamprey optic tectum” Andreas Kardamakis, Juan Pérez-Fernández och Sten Grillner eLIFE, publicerad online 16 september 2016, doi: 10.7554/eLife.16472 
 Open menu Share
0		0	
09/20/16--08:21: Forskare: Så hjälper statiner immunförsvaret
Statiner skyddar mot hjärt-kärlsjukdom på fler sätt än vad som tidigare har varit känt. Forskare från Karolinska Institutet visar i en studie vilken immunologisk effekt statinerna har – och presenterar därmed en ny teori till varför statiner är effektiva på att förhindra hjärtinfarkt. Studien publiceras i Journal of the American Heart Association. Åderförkalkning kan leda till en rad allvarliga sjukdomstillstånd som hjärtinfarkt, stroke och ”fönstertittarsjuka”. Dessa och andra hjärtkärlsjukdomar ökar globalt och är den främsta orsaken till dödsfall i vår del av världen. Johan Frostegård, professor vid institutet för miljömedicin vid KI, har länge intresserat sig för åderförkalkning och vilka faktorer som kan tänkas ligga bakom denna kroniska inflammation, som syns som plack på blodkärlens väggar. Placken består av döda celler och oxiderat (härsket) LDL-kolesterol (det onda kolesterolet) samt två typer av immunceller, T-celler samt dendritiska celler, som är de centrala spelarna i den här kroniska inflammationen. Statiner är ett vanligt läkemedel, som ofta används för att förhindra till exempel hjärtinfarkt. Även om det sedan länge är känt att statiner är inflammationshämmande har det inte varit känt om immunsystemet påverkas mer specifikt. Man har utgått ifrån att statiner fungerar så bra för att de sänker kolesterolhalten i blodet. – Vi kan visa hur statiner kan skydda mot hjärtkärlsjukdom genom en ny specifik immunologisk mekanism och jag tror att detta kan förklara mycket av statinernas positiva effekter. För första gången kan vi visa att en immunologisk behandling vid åderförkalkning faktiskt kan fungera, säger Johan Frostegård, professor i medicin, institutet för miljömedicin vid KI samt överläkare vid akutfunktionen, Karolinska Universitetssjukhuset. Forskarna har studerat samspelet mellan de två viktigaste immuncellerna i sammanhanget, T-celler och dendritiska celler. Genom att titta på åderförkalkningsplack som kommit direkt från operationer som gjorts på människor kunde de se att oxiderat LDL-kolesterol aktiverar inflammatoriska T-celler från plack via de dentritiska cellerna. Statinerna blockerar T-cellerna och lockar i stället fram antiinflammatoriska T-celler (så kallade T-regulatoriska celler). Även de dentritiska cellerna påverkas till att bli antiinflammatoriska. När bieffekterna av statiner diskuteras kommer risken för cancer ibland upp. I stora metastudier har man dock sett att de flesta cancerformer minskar. I den här studien upptäckte forskarna dock att statinerna hämmar genaktiverare, så kallade mikro-RNA, bland annat en viss typ som kallas let7c, som normalt sett hjälper till att dämpa tumörtillväxt. I studien spelade let7c en viktig roll för oxiderat LDL:s T cellsaktivering. – Statiner hämmade let7c kraftfullt. Om man har en tumör där let7c har en viktig roll kanske statineffekten är negativ. Samtidigt dämpar statiner inflammation och det kan minska cancerrisken och stora metastudier visar som sagt ingen generellt ökad cancerrisk, säger han. Forskningen har finansierats av Hjärt-Lungfonden, Vetenskapsrådet, Stockholms läns landsting (ALF), Stiftelsen Konung Gustaf V:s 80-årsfond, Reumatikerförbundet, Vinnova, AFA, Torsten Söderbergs stiftelse med flera. Publikation ”Oxidized Low-Density Lipoprotein (OxLDL) – Treated Dendritic Cells Promote Activation of T Cells in Human Atherosclerotic Plaque and Blood, Which Is Repressed by Statins: microRNA let-7c Is Integral to the Effect”, Johan Frostegård, Yong Zhang, Jitong Sun, Keqiang Yan, Anquan Liu, Journal of the American Heart Association, online 20 september 2016, doi:10.1161/JAHA.116.003976 
 Open menu Share
0		0	
09/21/16--04:33: Tre frågor till Göran Tomson – om FN-mötet kring antibiotikaresistens
Under onsdagen håller FN:s generalförsamling möte om antibiotikaresistensutvecklingen. Det betyder oerhört mycket, anser Göran Tomson, senior professor i internationell hälso- och sjukvårdsforskning vid Karolinska Institutet och en av initiativtagarna till nätverket React som arbetar med frågan.  Vad kan det innebära för frågan om antibiotikaresistens att den uppmärksammas i FN:s generalförsamling? Världen behöver ta krafttag för att komma till bukt med det stora hot mot global hälsa som antibiotikaresistens innebär. Att frågan har diskuterats i enskilda länder och att WHO har tagit upp frågan tidigare har inte varit tillräckligt. Att antibiotikaresistens nu tas upp i FN betyder däremot oerhört mycket eftersom det innebär att frågan kan få politiskt kraft. Varför är frågan så viktig? Vi har varit bortskämda med att vi har haft nya typer av antibiotika när bakterierna blivit för smarta för de gamla läkemedlen, men faktum är att det nu inte finns nya antibiotika i pipeline. Vi behöver därför skapa ekonomiska förutsättningar för att få industrin att skapa nya mediciner. Samtidigt finns miljontals sjuka barn i resurssvaga miljöer som inte har tillgång till dagens antibiotika och då måste vi säkerställa att de får tillgång till detta. För att stävja resistensutveckling behöver vi också kontrollera användningen av antibiotika i de länder där det sker en överkonsumtion. Vad kan vi göra åt antibiotikaresistens? Minst lika viktigt som det är att påverka politiker är det att arbeta med enskilda människor och medvetandegöra att antibiotikaresistens är ett problem. Två länder som har hygglig kontroll på problematiken är Sverige och Holland. I Grekland däremot är överanvändningen stor. Den vanligaste situationen är att antibiotika används till vanliga virusinfektioner, trots att det inte hjälper. Det finns också fog för oro när det gäller en snabbt ökad resistensutveckling bland djur. Vi får inte glömma att djuren också får antibiotika och att resistens kan ”smitta” via gener. I Kina har vi upptäckt att det förekommer en viss typ av resistens hos människor i vissa områden på landsbygden, men inte i andra.  Text: Maja Lundbäck 
 Open menu Share
0		0	
09/21/16--06:35: Medicinsk Vetenskap om sömnbrist
Visserligen är det är livsviktigt att sova. Men vårt sömnbehov är individuellt och hur länge man sover är sällan det viktiga utan snarare sömnkvaliteten. Nya numret av Medicinsk Vetenskap handlar om effekterna av sömnbrist på hälsan. Dessutom: Fördjupning om barncancer – så ska långvariga biverkningar minimeras. Möt också Claudia Lampic som forskar om psykosociala aspekter på ägg- och spermiedonation och Jonas Ludvigsson: ”Glutenfritt är inget för alla”. Plus: Pappors oro, ny behandling av tics och forskning om trafiksäkerhet. Med mera. Nyfiken på sömnbrist På djupet om barncancer Intervjun med Claudia Lampic   Läs mer om Medicinsk Vetenskap. Följ Medicinsk Vetenskap på Facebook.  
 Open menu Share
0		0	
09/22/16--00:58: Times Higher Education placerar KI på plats 28 i världen och 8 i Europa
Karolinska Institutet hamnar på plats 28 i årets Times Higher Education (THE) World University Rankings och på plats 8 i Europa. En nästan oförändrad position jämfört med förra året, med skillnaden att KI då landade på plats 9 i Europa. Den ämnesavgränsade listan Clinical, Pre-clinical and Health, där KI jämförs med andra medicinska universitet, publiceras i oktober. Högst upp på den internationella listan rankas University of Oxford, California Institute of Technology och Stanford University. Läs hela listan på Times Higher Educations webbplats. Små förändringar även i tidigare internationell rankning I Academic Ranking of World Universities, också kallad Shanghai-rankningen, som publicerades i augusti var läget stabilt för Karolinska Institutet. På den universella listan steg KI några placeringar till nummer 44 i världen och 10 i Europa. Det är också oförändrat för KI på listan för Clinical Medicine and Pharmacy – plats 12 i världen och 3 i Europa. Läs hela listan på Shanghairankingens webbplats. 
 Open menu Share
0		0	
09/22/16--23:26: Mångsidig genpåverkan av träning
Uthållighetsträning påverkar aktiviteten hos tusentals gener och ger upphov till en mångfald av förändrade DNA-kopior, RNA. Det visar en studie från Karolinska Institutet som också nyanserar bilden av det så kallade muskelminnet vid upprepad träning. Studien är publicerad i tidskriften PLOS Genetics. Regelbunden uthållighetsträning har mycket god effekt på hälsa och välbefinnande. Uthållighetsträning kan till exempel användas för att förebygga hjärt- och kärlsjukdom, diabetes och övervikt. Det är inte känt exakt hur träning leder till dessa positiva fysiska effekter, men förändringar i muskelns genaktivitet tros spela en stor roll.  Forskare vid Karolinska Institutet har nu studerat genaktiviteten närmare genom att kartlägga genernas molekylära kopior, RNA, i muskelprov. Forskarna kunde identifiera cirka 3400 RNA-varianter, kopplade till cirka 2600 gener, som förändras i samband med träning. I några fall ökade en och samma gen produktionen av vissa RNA-varianter och minskade produktionen av andra RNA-varianter. Enligt forskarna kan det innebära att gener kan få en förändrad funktion till följd av träning, och till exempel börja främja produktion av vissa proteiner snarare än andra. – Det har aldrig tidigare visats att träning leder till att genernas uttryck förändras på det här sättet. Studien bidrar också med ny grundinformation om vilken roll många av våra gener spelar samband med träning, säger Maléne Lindholm, forskare vid institutionen för fysiologi och farmakologi vid Karolinska Institutet. Studien inleddes med att 23 personer under en period fick träna upp det ena benet medan det andra förblev otränat. Före och efter träningsperioden togs muskelprover och personen vilade sedan i nio månader. Därefter tränades båda benen på samma sätt som under första perioden och muskelprover togs före och efter i båda benen. – Här letade vi efter eventuella kvarvarande effekter av tidigare träning – ett slags muskelminne, säger Maléne Lindholm. Den förändrade genaktiviteten i det tidigare tränade benet fanns inte kvar när träningen återupptogs. En viss skillnad i genaktivitetsförändringar sågs dock i båda benen, alltså även det otränade, vid det andra träningstillfället jämfört med första, vilket tyder på att träningen kan ha satt andra långvariga spår. Enligt Maléne Lindholm är studien framförallt viktig för den grundläggande förståelse av hur muskler fungerar och hur vi anpassar oss till uthållighetsträning. – Resultaten kan också bidra till framtida optimering av träningseffekter hos olika individer. I förlängningen kan man också tänka sig en betydelse för möjligheterna att förhindra hjärt- och kärlsjukdom och för utvecklingen av nya mer exakta läkemedel för människor som inte kan utföra fysisk aktivitet, säger hon. Studien är finansierad av: Centrum för Idrottsforskning, Karolinska Institutet och Knut och Alice Wallenberg Foundation Publikation ”The impact of Endurance Training on Human Skeletal Muscle Memory, Global Isoform Expression and Novel Transcripts” Maléne Lindholm, Stefania Giacomello, Beata Werne Solnestam, Helene Fischer, Mikael Huss, Sanela Kjellqvist, Carl Johan Sundberg. PLOS Genetics, publicerad online 22 september, 2016, doi: PGENETICS-D-16-01025 
 Open menu Share
0		0	
09/23/16--02:10: Unik molekylär atlas över bukspottskörteln framtagen
Forskare från Karolinska Institutet har för första gången lyckats ta fram en molekylär karta över vilka gener som är aktiva i de olika cellerna i bukspottskörteln på människa. Studien påvisade även skillnader i geners aktivitet mellan personer som har typ 2 diabetes och de som inte har sjukdomen. Studien, som publiceras i Cell Metabolism, har gjorts vid Astra Zenecas och Karolinska Institutets gemensamma forskningscenter Integrated Cardio Metabolic Centre och i samarbete med forskare från AstraZeneca. Kunskapen kring hur kroppen ser ut och fungerar på molekylärnivå är ännu begränsad. Men genom ny teknik utvecklad av forskare på Karolinska Institutet har det blivit möjligt att utforska människans olika organ med högre upplösning än tidigare. Via så kallad single-cell transkriptomik är det möjligt att sortera ut enskilda celler från en komplex vävnad och studera dessa en och en och kartlägga aktiviteten av alla gener i varje enskild cell. På så vis går det nu att kartlägga både sammansättningen av olika celler samt cellernas molekylära mönster i organ och vävnader. – Vi hoppas att vår kartläggning av bukspottskörteln ska kunna fungera som en katalysator för forskning på metabola sjukdomar som omfattar bukspottskörteln, säger Rickard Sandberg, professor vid institutionen för cell- och molekylärbiologi, som också är forskare vid Ludwiginstitutet för cancerforskning samt Integrated Cardio Metabolic Centre. Bukspottskörteln är ett viktigt organ som reglerar kroppens ämnesomsättning genom hormon som utsöndras i blodet från hormonproducerande celler. Genom att studera tusentals enskilda celler har forskarna konstruerat en molekylär atlas över bukspottskörtelns celler med fokus på de celler som producerar hormon och är lokaliserade i de så kallade Langerhanska öarna. Genom att analysera data upptäckte forskarna många intressanta gener som var aktiva i specifika celltyper. Framförallt i deltaceller fann forskarna uttryckta gener som kan ge dessa celler en unik förmåga att fungera som signaleringscentraler inom bukspottskörteln, där de till exempel kan känna av kroppens energibalans och hunger genom hormonet leptin. I studien användes bukspottskörtlar från tio avlidna personer, varav sex hade en frisk bukspottskörtel och fyra hade lidit av typ 2 diabetes. Genom denna metodik kunde forskarna jämföra genernas aktiviteter i alla celltyper och parallellt undersöka förekomsten av sjukdomsrelaterade förändringar i de olika celltyperna. – Det är första gången som någon har jämfört normal och sjuk vävnad i bukspottskörtel med single-cell transkriptomik, säger Carina Ämmälä, forskare på AstraZeneca. Publikation ”Single-cell transcriptome profiling of human pancreatic islets in health and type 2 diabetes” Åsa Segerstolpe, Athanasia Palasantza, Pernilla Eliasson, Eva-Marie Andersson, Ann-Christine Andreasson, Xiaoyan Sun, Simone Picelli, Alan Sabirsh, Maryam Clausen, Magnus Bjursell, David M. Smith, Maria Kasper, Carina Ämmälä och Rickard Sandberg Cell Metabolism, online 22 september 2016, doi: 10.1016/j.cmet.2016.08.020 
 Open menu Share
0		0	
09/23/16--04:03: KI etablerar centrum i Hongkong för regenerativ medicin
I oktober invigs Karolinska Institutets (KI) första egna etablering utomlands – Ming Wai Lau Centre for Reparative Medicine i Hongkong. Centrumet innebär en kraftfull förstärkning av KI:s forskning inom regenerativ medicin och väntas öppna dörrar för samarbeten i både Hongkong och andra delar av Asien, men vägen dit bjuder på utmaningar. Tidigt förra året donerade den Hongkong-baserade affärsmannen Ming Wai Lau 50 miljoner amerikanska dollar, motsvarande drygt 400 miljoner kronor, till KI. Pengarna avser etablering av ett forskningscentrum inom regenerativ medicin, med en nod i Stockholm och en i Hongkong, under KI:s ledning. Grundforskning inriktad på teknologi Den 7 oktober slår Ming Wai Lau Centre upp portarna i Hong Kong Science Park. – Vi skapar en forskningsambassad i Hongkong. Det är fantastiskt spännande! Till ytan är det som ett litet Biomedicum-kvarter, med plats för upp till 50 forskare, säger Ola Hermanson, vetenskaplig föreståndare för det nya centrumet och forskare vid institutionen för neurovetenskap. Vid Lau Centre ska man bedriva grundforskning rörande teknologier som är relevanta för regenerativ medicin. Det kan exempelvis handla om RNA-teknologi, encellsanalys eller genteknik.  Regenerativ medicin syftar till att ersätta skadad eller förlorad vävnad med nya celler, eller med vävnader producerade från stamceller. I ett framtida perspektiv kan forskningen ha relevans för behandling av sjukdomar som svår hjärtsvikt, leversvikt, ryggmärgsskador och Parkinsons sjukdom. Rekryteringen är i slutfasen Verksamheten i Hongkong är fortfarande under uppbyggnad. Inom kort tillkännages vilka forskargruppledare som rekryteras och flyttar sin verksamhet till det nya labbet. Utlysningen riktades till yngre forskare från hela världen och de högst rankade har intervjuats i Stockholm.  I slutet av september blir det också klart vilka KI-forskare som mottar de första så kallade Lau-anslagen som ingår i donationen. De har utlysts till forskargruppledare vid KI, som håller på att etablera sin egen forskargrupp inom regenerativ medicin. Varje anslag är på 1,6 miljoner kronor årligen under tre år, med möjlighet till två års förlängning. Upp till åtta anslag delas ut och mottagarna utgör den virtuella Stockholmsdelen av forskningscentrumet. "Ett nav i ett globalt forskningsnätverk" Etableringen innebär framförallt en kraftfull förstärkning av KI:s forskning inom regenerativ medicin, anser Agneta Wallin Levinovitz, centrumets forskningskoordinator. Men det skapar också viktiga möjligheter till samarbete. Dels mellan KI-forskarna som får Lau-anslag och forskarna vid Hongkongnoden, dels mellan KI:s forskare och forskare vid andra lärosäten i och utanför Hongkong. University of Hong Kong har också mottagit en donation motsvarande cirka 115 miljoner kronor för samarbete med KI inom samma forskningsområde. – Lau Center ska bli ett nav i ett globalt forskningsnätverk, säger Agneta Wallin Levinovitz.  KI:s närvaro i Hongkong ökar möjligheten till genombrottsforskning, anser Ola Hermanson. – Vi tror att personer som är duktiga inom det här området lockas av etableringen. Forskning i dag handlar mycket om samarbeten, speciellt för nybildade grupper. En stor del av den bästa stamcellsforskningen görs i Kina, nära Hongkong, i Japan och på andra håll i Asien. Där vill man vara med, och då är det lite långt från Stockholm ibland, säger han. Fokus på koppling mellan noderna Men även om samarbete är en möjlighet, är det också en utmaning, konstaterar Ola Hermanson. För att knyta ihop de två noderna utvecklas ett omfattande kursprogram med gemensamma forskarutbildningskurser, vetenskapliga konferenser och workshoppar. Postdok-utbyten uppmuntras och i anslagsutlysningarna anges att sökanden förväntas samarbeta med den andra noden och övriga Kina. Resor mellan Stockholm och Hongkong bekostas av donationen. Doktorander i Hongkong-grupperna måste dessutom vara registrerade vid KI i Sverige, eftersom svenska universitet inte får utfärda examina utomlands. Med ett brittiskt förflutet är de etiska forskningsreglerna i Hongkong i linje med de europeiska, anser Ola Hermanson, som säger att han kommer att ha nära kontakt med Ronald Li, forskningschef för Hongkong-noden och professor i stamcellsbiologi och regenerativ medicin vid University of Hong Kong. Verksamheten i Hongkong bedrivs i KI:s namn och måste leva upp till de krav som gäller på KI.  Att på så stort avstånd se till att intern styrning och kontroll fungerar blir en av de stora utmaningarna, menar Marie Tell, administrativt ansvarig vid centrumet och biträdande universitetsdirektör vid KI. – Det bygger på att rekrytera bra personer på plats och ge dem en bra introduktion i KI:s regelverk, både administrativt och forskningsmässigt. Jag tror att det är viktigt att skapa känslan av att de faktiskt tillhör KI. Vi, det svenska KI, måste synas där, säger hon. Först ut att etablera utomlands Samtidigt får man naturligtvis inte bryta mot lokal lagstiftning. Uppbyggnaden har inneburit ett stort arbete med att ta reda på hur denna lagstiftning fungerar, till exempel rörande anställningar. – Det här är första gången ett svenskt statligt universitet etablerar sig utomlands. Mycket tid går åt till att säkra att vi gör rätt och ofta finns inget facit, säger Agneta Wallin Levinovitz. Omfattande ansträngningar har också gjorts för att säkerställa att KI faktiskt får genomföra etableringen i Hongkong. KI tog tidigt kontakt med utbildningsdepartementet för att söka tillstånd, och har bland annat genomfört en rättsutredning med hjälp av en advokatbyrå för att klargöra eventuella lagliga hinder.  Senare lämnades en ny begäran in till utbildningsdepartementet, om tillstånd att få lokalanställda medarbetare utomlands. I augusti kom beskedet: begäran lämnas utan åtgärd. En myndighet anses själv ansvara för att verksamheten bedrivs i enlighet med gällande föreskrifter och beslut. – För oss är det viktigt att regeringen är medveten om vad vi gör och att de inte har sagt nej. Även om de inte heller anser att det behövs ett tillstånd, säger Marie Tell. Finansieras helt av donationen En avgörande faktor är att verksamheten är helt finansierad av donerade medel. Det gäller forskning, likväl som administrativa kostnader och eventuella framtida avvecklingskostnader. Statsanslag får inte användas för att driva egna enheter i andra länder. Donationen ska täcka verksamheten under fem år, men redan efter tre år görs en utvärdering.  – Då vill jag se att grupperna i Hongkong håller hög forskningskvalitet och interagerar väl med forskarna i Stockholm. Längre fram hoppas jag att det här blir ett varaktigt, självgående centrum i stil med en institution vid KI, säger Ola Hermanson. Text: Sara Nilsson 
 Open menu Share
0		0	Det gick åt en del vatten när KI-loppet gick av stapeln på torsdagen. Molnen hopade sig över campus Solna men lagom tills startskottet gick började solen titta fram. Minerna var också desto gladare på alla som tog sig runt den 3,2 kilometer långa banan. Vad händer i kroppen när vi rör på oss? Megan Osler förklarar.     En resultatlista kommer att publiceras på internwebben. Film: Johanna Sjöblom, Ida Rutström Foto: Stefan Zimmerman   
 Open menu Share
0		0	
09/26/16--02:34: Så förebyggs hjärtsvikt vid typ 2 diabetes
Hjärtsvikt hos personer med kranskärlssjukdom och samtidig typ 2 diabetes kan förebyggas med effektiv behandling. Forskare vid Karolinska Institutet visar att patienter med typ 2 diabetes, som före sin hjärtsviktsdiagnos har genomgått ett kranskärlsingrepp, har bättre överlevnad på lång sikt. Artikeln, som bygger på en stor registerstudie, publiceras i Journal of American College of Cardiology. För personer med typ 2 diabetes är hjärtsvikt vanligt och mer allvarligt än för andra, som inte har diabetes. Ofta, men inte alltid, beror hjärtsvikten på kranskärlssjukdom, som uppstått på grund av åderförkalkning av hjärtats kranskärl. För att förbättra hjärtmuskelns blodtillförsel kan personer med kranskärlssjukdom genomgå kranskärlsingrepp, antingen bypassoperationer eller kateterburen ballongvidgning. Enligt studien har ungefär varannan person som lider av typ 2 diabetes och samtidig kranskärlssjukdom behandlats med något av dessa ingrepp. Tidigare har det varit osäkert vilken betydelse som dessa ingrepp har för patienter med typ 2 diabetes på lång sikt. Men genom att studera registerdata från drygt 35 000 patienter med hjärtsvikt, varav en fjärdedel hade typ 2 diabetes, kunde KI-forskarna se att risken att dö inom åtta år efter insjuknande i hjärtsvikt är betydligt högre om personen också är drabbad av typ 2 diabetes. Sämst prognos har de diabetespatienter som också led av kranskärlssjukdom. Men studien visar också att prognosen för långtidsöverlevnad ser bättre ut för dem som har genomgått kranskärlsingrepp innan hjärtsvikten utvecklades. Denna observation kvarstår även efter att hänsyn tagits till faktorer så som hög ålder eller andra sjukdomar, som kan ha påverkat beslutet att genomföra ett revaskulariserande ingrepp. – Vår studie talar för att revaskulariserande kranskärlsingrepp kan vara av vikt för att förbättra prognosen. Ett ställningstagande till om detta är möjligt bör ske utan fördröjning hos alla patienter med kombinationen typ 2 diabetes och hjärtsvikt, säger Isabelle Johansson, doktorand vid institutionen för medicin. Studien visade även att över 90 procent av patienterna med typ 2 diabetes har en eller flera andra sjukdomar som kan leda till hjärtsvikt, som till exempel högt blodtryck, KOL eller förmaksflimmer. Mot dessa sjukdomar finns effektiv behandling som förbättrar chanserna till ett långt liv. – Större fokus bör läggas på att förebygga hjärtsviktutveckling hos patienter med typ 2 diabetes, säger Isabelle Johansson. Resultatet bygger på en observationsstudie där kranskärlsingreppet inte var slumpvis fördelat och det föreligger därför osäkerhet när ingreppet gjorts i förhållande till hjärtsviktsdebut. Fynden behöver därför tolkas med viss försiktighet och bekräftas i framtida randomiserade studier. Forskningen har finansierats av bland andra Hjärt-Lungfonden, Diabetesfonden och ALF-medel från Stockholms Läns Landsting och Karolinska Institutet. Publikation ”Prognostic Implications of Type 2 Diabetes Mellitus in Ischemic and nonischemic Heart Failure” Isabelle Johansson, Ulf Dahlström, Magnus Edner, Per Näsman, Lars Rydén, Anna Norhammar Journal of American College of Cardiology, online September 20 2016, doi: 10.1016/j.jacc.2016.06.061 
 Open menu Share
0		0	
09/26/16--03:46: De får första Lau-anslagen
Nu är det klart vilka KI-forskare som tilldelas de sex första anslagen inom Karolinska Institutets nya forskningscentrum för regenerativ medicin, Ming Wai Lau Centre for Reparative Medicine. Mottagarna ingår i Stockholmsdelen av centrumet, som också består av ett labb i Hongkong. I oktober invigs Karolinska Institutets första egna etablering utomlands – forskningscentrumet Ming Wai Lau Centre for Reparative Medicine i Hongkong. Etableringen blev verklighet efter en donation på 50 miljoner amerikanska dollar från affärsmannen Ming Wau Lau och centrumet består av en nod i Hongkong, ett labb med plats för upp till 50 forskare, och en nod vid KI i Stockholm. Nu är det klart vilka sex KI-forskare som mottar de första så kallade Lau-anslagen som ingår i donationen. Anslagen är på 1,6 miljoner kronor per år i tre år och dessa forskare ingår i den virtuella Stockholmsdelen av det nya forskningscentrumet. Anslagen har utlysts till forskargruppledare vid KI som håller på att etablera sin egen forskargrupp inom regenerativ medicin och går till: Gonçalo Castelo-Branco vid institutionen för medicinsk biokemi och biofysik, för forskningsprojektet ”Modulating the epigenetic state of oligodendrocyte lineage cells to induce remyelination in multiple sclerosis” Simon Elsässer, institutionen för medicinsk biokemi och biofysik, ”Function of short peptides encoded by sORFs (sPEPs)” Christian Göritz, institutionen för cell- och molekylärbiologi, ”Central Nervous System Scarring and Repair” Francois Lallemend, institutionen för neurovetenskap, ”Genetic control of neuronal survival: implications for new cancer therapies” Ning Xu Landén, institutionen för medicin i Solna, ”Regulatory RNAs in wound-edge keratinocytes: new perspectives towards treating chronic wounds” Fredrik Lanner, institutionen för klinisk vetenskap, intervention och teknik, ”Pluripotency, embryonic stem cells and regenerative medicine”. 
 Open menu Share
0		0	
09/26/16--04:41: Biologiska faktorer förklarar varför cancer är vanligare hos män än kvinnor
Män får oftare cancer än kvinnor och trots att det rör sig om en avsevärd skillnad mellan könen är orsakerna dåligt kända. Ofta förklaras det med männens yrkesexponeringar eller livsstilsfaktorer, men analyser av cancertest på råtta talar för att även biologiska faktorer ligger bakom. En forskargrupp vid Institutet för miljömedicin (IMM) har med datorbaserad text mining-teknik analyserat ca 250 000 vetenskapliga artiklar som belyser hälsoeffekter av 87 kemikalier som ger upphov till könsspecifika tumörer hos råtta. (Text mining är en process som går ut på att med automatisk analys av stora textmängder upptäcka mönster och samband.) Analysen visar att de carcinogener som ger cancer hos hanar skiljer ut sig genom att ofta förknippas med oxidativ stress (påverkningar av celler som uppstår när vissa molekyler oxideras så att deras funktion förändras eller skadas), vilket är en välkänd carcinogen mekanism. Män har vanligen en högre nivå av oxidativ stress. Via olika databaser och med hjälp av cellbaserade screeningtekniker fann forskarna ytterligare stöd för att oxidativ stress kan vara avgörande för skillnaden i cancerförekomst hos kvinnor och män. Dessutom, vid analys av 26 yrkeskemikalier som av WHO klassas som cancerframkallande hos människa, fann forskarna att även dessa kemikalier kan ge oxidativ stress. Huruvida kemikalierna oftare ger cancer hos män än hos kvinnor är oklart. Klassningen var i huvudsak baserad på män i mansdominerade yrken. Studierna ger en trovärdig biologisk mekanism för hur manliga individer lättare utvecklar cancer och en bas för fortsatta studier. Resultaten är dock översiktliga och kräver ytterligare forskning för att kunna användas i cancerförebyggande syfte eller besvara frågan om WHO-klassningen är giltig för alla människor eller mest för män. Oxidativ stress är ett ospecifikt begrepp som kan innebära olika subtila obalanser i cellers reglering, och kan bidra till canceruppkomst i olika tidsfönster av cellernas livscykler. – En möjlighet är att hormoner samverkar med carcinogena kemikalier genom oxidativ stress och då kan hormonella skillnader spela en roll. Om så är fallet kan man spekulera i att kemikalier i vår miljö har större betydelse för det totala cancerinsjuknandet än man tidigare trott, och att många cancerfall skulle kunna undvikas med hjälp av till exempel lägre gränsvärden i framför allt arbetsmiljön, säger Johan Högberg, professor vid Institutet för miljömedicin, Karolinska Institutet. Studien har bedrivits i samarbete med forskare vid Department of Theoretical and Applied Linguistics, University of Cambridge, Cambridge, UK, och National Toxicology Program, National Institute of Environmental Health Sciences, National Institutes of Health, Research Triangle Park, North Carolina, USA. Forskningen har finansierats av forskningsråden Formas och Forte. Publikation Gender differences in cancer susceptibility: role of oxidative stress Imran Ali, Johan Högberg, Jui-Hua Hsieh, Scott Auerbach, Anna Korhonen, Ulla Stenius and Ilona Silins Carcinogenesis (2016) doi: 10.1093/carcin/bgw076 
 Open menu Share
0		0	
09/27/16--01:11: De får stora silvermedaljen 2016
Stora Silvermedaljen 2016 vid Karolinska Institutet tilldelas Anders Ekbom, Ingemar Ernberg, Agneta Nordberg, Bengt Norrving och Elisabeth Olsson. Medaljen delas ut till personer som gjort särskilt goda insatser till stöd för Karolinska Institutets verksamhet. Anders Ekbom, senior professor i epidemiologi vid institutionen för medicin, Solna, tilldelas Stora Silvermedaljen för sitt enastående arbete inom flera forskningsområden och betydelsefulla insatser för hela Karolinska Institutet. Anders Ekbom har spelat en stor roll för utvecklingen av samarbetet mellan KI och Karolinska Universitetssjukhuset. Han startade den epidemiologiska forskarskolan för kliniker vilket skapat ett ökat utbyte mellan klinisk verksamhet och forskning vid KI och som gett förutsättningar för många kliniker att börja forska. Under tidigt 2000-tal byggde han upp den mycket framgångsrika Enheten för klinisk epidemiologi vid institutionen för medicin, Solna. De senaste åren har han varit en nyckelperson i arbetet med att föra in forskningen i Nya Karolinska Sjukhuset. Anders Ekbom har varit mycket aktiv och framgångsrik inom ett flertal forskningsområden och har i dag över 500 publikationer. Bland annat har hans forskning haft stor betydelse för hur patienter med bland annat ulcerös kolit, Crohns sjukdom och reumatoid artrit följs upp och behandlas. Ingemar Ernberg, senior professor i tumörbiologi vid institutionen för mikrobiologi, tumör- och cellbiologi (MTC), tilldelas Stora Silvermedaljen för sina ovärderliga insatser för att stärka och utveckla universitetets verksamhet. Under sina snart 50 år vid KI har Ingemar Ernberg varit ordförande och ledamot i ett stort antal beslutande och rådgivande nämnder och kommittéer vid KI. Som prefekt för MTC, uppvisade han ett lysande exempel på kreativt ledarskap och skapade en forsknings- och utbildningsmiljö som blev ett föredöme för övriga institutioner på KI. Han har tagit initiativ till nya forskningsprogram såsom ”What is life?” och ”Culture and Brain”, deltagit i flera nationella organisationer och initiativgrupper och varit mycket engagerad i internationella sammanhang.  Genom sitt arbete har han stärkt KI som universitet och som global aktör. Ingemar Ernberg har också verkat för ökad folkbildning och informationsspridning, bland annat genom pedagogiska samarbetsprojekt med skolan, författande av populärvetenskapliga böcker och deltagande i ett flertal TV-program och vetenskapsfilmer. Parallellt har Ingemar Ernberg bedrivit egen forskning av högsta internationella klass med huvudfokus hur infektioner kan leda till uppkomsten av cancer hos människa.  Agneta Nordberg, professor i klinisk neurovetenskap vid institutionen för neurobiologi, vårdvetenskap och samhälle, tilldelas Stora Silvermedaljen för sina utomordentliga insatser för patienter med demenssjukdom. Med outtröttlig energi har hon antagit de stora utmaningarna kring Alzheimerforskning och bidragit till förbättrade utrednings- och behandlingsmöjligheter för dessa patienter. Hon är världsledande inom tidig diagnostik av demenssjukdomar och studerar bland annat processer i hjärnan med PET-undersökningar. Hon är internationellt välkänd för denna pionjärforskning och PET-avbildningstekniken är nu på väg att implementeras kliniskt. Agneta Nordberg har publicerat över 450 vetenskapliga artiklar och har tagit emot en rad utmärkelser genom åren. Hon leder en framgångsrik forskargrupp och har varit till stor nytta för KI genom sitt deltagande som ledamot i ett flertal nämnder och stiftelser, bland annat som medlem av Nobelförsamlingen. Hon är även en skicklig kliniker med särskilt stort fokus på patienter med tidig minnesstörning (på Minnesmottagningen vid Geriatriska kliniken). Här visar hon ett stort engagemang för sina patienter och brinner för att de ska få den bästa utredningen och behandlingen.  Bengt Norrving, tidigare universitetsdirektör och administrativ direktör vid KI, tilldelas Stora Silvermedaljen för sina storartade insatser för hela Karolinska Institutet. Bengt Norrving var rektor för Hälsohögskolan innan den införlivades med KI 1998. Han var aktiv i förhandlingarna inför samgåendet och bidrog till att Hälsohögskolan integrerades mycket väl i KI:s organisation. Bengt Norrvings breda erfarenhet av offentlig sektor, universitetsvärlden, departementsfären och den kommunala sektorn bidrog till att han på ett mycket förtjänstfullt sätt kunde hjälpa till att överbrygga de kulturella skillnader som fanns mellan KI och Hälsohögskolan. Genom uppdrag för utbildningsdepartementet har han bland annat vid två tillfällen drivit de nationella ALF-förhandlingarna (Avtal om Läkarutbildning och Forskning). Hans unika kunskaper om ALF-avtalet har haft stor betydelse för det goda samarbete som funnits mellan KI och Stockholms Läns Landsting under många år. Bengt Norrving var under sina år på Karolinska Institutet en mycket kompetent och drivande tjänsteman och hans betydelse för kärnverksamhetens utveckling var mycket stor ända fram till pensionen 2014.  Elisabeth Olsson, professor emerita i sjukgymnastik vid institutionen för neurobiologi, vårdvetenskap och samhälle, tilldelas Stora Silvermedaljen för sina enastående insatser inom forskning och utbildning vid Karolinska Institutet. Hon ses som en banbrytande pionjär inom sjukgymnastiken. I åtta år (1993-2001) var hon prefekt vid dåvarande Institutionen för sjukgymnastik vid KI och därefter sektionschef och biträdande prefekt vid dåvarande institutionen Neurotec (till 2005). Under denna tidsperiod var hon med och utvecklade ämnet sjukgymnastik och området fick en explosionsartad akademisk utveckling. En treårig utbildning på kandidatnivå och ett ettårigt magisterprogram genomfördes. Elisabeth Olsson skapade dessutom olika förutsättningar för forskning inom ämnet och drev med framgång inrättandet av förenade lektorstjänster för sjukgymnaster och Sveriges första professur i sjukgymnastik/fysioterapi. Antalet sjukgymnaster med forskarutbildning ökade markant och professionen började anlitas inom centrala administrativa funktioner på alla nivåer. Elisabeth Olsson har inte bara ägnat sig åt utbildningsfrågor och deltagit i styrelser och programnämnder bl.a. som lärarrepresentant i Konsistoriet inom KI utan även representerat universitetet som sakkunnig i ett stort antal externa utredningar och kommittéer. På senare år återupptog hon med framgång sin egen forskning inom rörelseanalys nu med inriktning mot nya tränings- och utvärderingsmetoder för äldre. Ett projekt som nu lever vidare efter att Elisabeth Olsson gått i pension. 
 Open menu Share
0		0	
09/27/16--01:18: Jiri Bartek och Jiri Lukas får 2016 års stora Fernströmpris
Jiri Lukas och Jiri Bartek (till höger), 2016 års mottagare av Eric K. Fernströms Nordiska pris. Foto: Kennet Ruona Jiri Bartek, professor institutionen för medicinsk biokemi och biofysik vid Karolinska Institutet och SciLifeLab i Stockholm, och Jiri Lukas, professor vid Novo Nordisk Foundation Center for Protein Research vid Köpenhamns universitet, får Fernströmstiftelsens Stora nordiska pris för sin forskning som handlar om cellernas svar på DNA-skador. Eric K. Fernströms stiftelse delar årligen ut dels lokala priser till forskare vid Sveriges sex medicinska fakulteter, dels ett stort nordiskt pris på en miljon kronor. Det senare delas nu mellan de båda forskarna Jiri Bartek och Jiri Lukas. Läs mer i ett pressmeddelande på Lunds universitets webbplats. 
 Open menu Share
0		0	
09/27/16--03:53: Karolinska Institutet genomför kunskapsprov för nyanlända tandläkare
Karolinska Institutet får i uppdrag av Socialstyrelsen att genomföra kunskapsprov för tandläkare som utbildats utanför EU- och EES-området. Det är en del av Socialstyrelsens arbete med att förbättra processen för bedömning av utländska utbildningar. – Vår avsikt är att proven ska bli ett standardiserat och tillförlitligt sätt att verifiera kunskaper och färdigheter hos tandläkare med examen utanför EU och EES, säger Gunilla Sandborgh Englund, professor vid institutionen för odontologi, som leder projektet. Avtalet mellan Socialstyrelsen och Karolinska Institutet omfattar utformning och genomförande av ett nationellt standardiserat kunskapsprov för tandläkare med legitimation från länder utanför EU och EES, och kommer att gälla från mars 2017. Läs mer om det nya kunskapsprovet. 
 Open menu Share
0		0	
09/28/16--02:12: Alexey Amunts får Lennart Nilsson Award 2016
Alexey Amunts är mottagare av Lennart Nilsson Award 2016 för sitt pionjärarbete i den pågående "Resolution Revolution" där han med hjälp av kryoelektron-mikroskop (cryo-EM) visualiserar strukturer av enskilda proteinkomplex. Alexey Amunts är chef för Cryo-EM-laboratoriet vid SciLifeLab och forskare vid institutionen för biokemi och biofysik vid Stockholms universitet. Han och hans forskargrupp har genom cryo-EM med extremt hög upplösning – på atomär skala – gjort de första visualiseringarna av mito-ribosomen, det protein-RNA-komplex som tillverkar proteiner inne i cellens ”kraftverk”, mitokondrien. Metoden cryo-EM avbildar biologiska prover, t.ex. mito-ribosomer, som är frysta i flytande kväve (ca ‑200 °C) med hjälp av en extremt fokuserad elektronstråle. Hundratusentals bilder av enskilda mito-ribosomer kombineras med hjälp av datoranalys, och det slutliga resultatet är en mycket detaljerad tredimensionell modell av den ursprungliga biologiska strukturen. Dessa visualiseringar ger viktig information om de strukturer och mekanismer som styr cellens funktion. Amunts har ända sedan han var student i Israel arbetat med att klarlägga strukturer av biologiska molekylkomplex. Han hade först tänkt gå läkarutbildningen, men hans yrkesbana förändrades när han upptäckte ett tvärvetenskapligt forskningsprogram vid Tel Aviv University. Han gjorde sitt första försök att visualisera stora molekyler eller ”makromolekyler” när han undersökte den ”makromolekylära maskinen” i växter som omvandlar solljus till energi, det som kallas fotosystem I. Amunts och hans mentor Nathan Nelson använde röntgenkristallografi som då var den mest kraftfulla metoden för att visualisera denna makromolekyl. Samtidigt började fler och fler använda cryo-EM-metoder. Amunts flyttade till MRC Laboratory of Molecular Biology i Storbritannien, där tekniken först utvecklats. 2014 var han och hans handledare Venki Ramakrishnan (Nobelpristagre i kemi 2009) bland de första att visa att metoden kunde fånga detaljerade och finskaliga bilder av en biologisk struktur, i detta fall mito-ribosomen. Sedan dess har Amunts och hans forskargrupp skapat bilder av strukturella drag hos mito-ribosomen som sätter igång cancercellers metabolism. Mito-ribosomen kan vara en slags akilleshäl för tumörer, och ett mål för cancerterapi. Amunts och hans grupp har gått vidare med cryo-EM för att visa att mito-ribosomen kan binda till nya, potentiellt terapeutiska, molekyler. Gruppen fångade de första högupplösta bilderna av ett läkemedel bundet till mito-ribosomen, något som öppnar lovande möjligheter för strukturbaserad läkemedelsdesign med hjälp av cryo-EM. Tidigare i år blev Amunts chef för den svenska cryo-EM-anläggningen på SciLifeLab, något som han hoppas ska bidra till ytterligare framsteg. – Idag hjälper vårt labb svenska forskare genom att ge dem tillgång till nya cryo-EM metoder, och vi får alltmer komplicerade problem som behöver skräddarsydda lösningar från forskare över hela landet. Så kan vi fortsätta att utvecklas och vara till nytta för svensk forskning, säger han. Men labbet står också inför stora utmaningar. Den alltmer utvecklade metodiken genererar till exempel enorma mängder bilddata som måste kunna analyseras på ett snabbt och effektivt sätt. Amunts ser dock positivt på potentialen i den nya tekniken. – En ny student kom till vårt labb utan tidigare erfarenhet av cryo-EM, säger han. På tio månader löste hon ett problem som under tio års tid inte kunnat lösas av mer erfarna forskare från bättre finansierade labb. Det är en tid av spännande vetenskapliga framsteg vi nu kliver in i. Text: Naomi Lubick 
 Open menu Share
0		0	
09/30/16--00:47: Äldres livsvillkor diskuteras på FN:s internationella äldredag
En femtedel av Sveriges befolkning är 65 år eller äldre och andelen fortsätter att öka. I samband med FN:s internationella äldredag den 1 oktober uppmärksammas äldres tillvaro, hälsa och liv över hela världen. Ett mycket viktigt område att forska på menar Laura Fratiglioni, professor i geriatrisk epidemiologi med inriktning mot demenssjukdomar, vid Karolinska Institutet. Hur ser utmaningen ut med en åldrande befolkning? – Äldres hälsa har förbättrats de senaste åren men en äldre befolkning kräver trots allt mer resurser från samhället i form av till exempel vård. Frekvensen av demenssjukdomar ökar i takt med stigande ålder, cirka 15 procent av alla över 75 år har någon form av demens. Hur satsar KI på forskning inom äldres hälsa? – Forskare vid KI har sedan länge arbetat med att öka kunskapsfältet, bland annat vid det multidisciplinära forskningscentret Aging Research Center (ARC) som vi driver tillsammans med Stockholms universitet. Vid ARC studerar vi bland annat vad som styr livslängd, morbiditet (sjuklighet) och funktionsförmåga hos äldre, hur vi utformar den bästa äldrevården och hur hjärnans åldrande går till. Då använder vi oss bland annat av epidemiologiska studier av neurodegenerativa sjukdomar hos äldre, där vi tittar på risk- och skyddsfaktorer för till exempel Alzheimers sjukdom. – KI är också med i EU-satsningen EIT-Health. Där samarbetar vi med vård och företag för att bland annat ta fram nya lösningar för hur vi använder läkemedel i den åldrande befolkning och identifierar personer med högre risk att utveckla olika sjukdomar.  Ett konkret exempel är en mobilapp som vi utvecklar. Tanken är att den ska hjälpa människor att göra aktiva val i vardagen som i sin tur ska minska risken för åldersrelaterade sjukdomar. Vad behöver vi forska mer om i framtiden? – En stor del av forskningen kommer att handla om att på ett tidigt stadium minska risken för att drabbas av kroniska sjukdomar allteftersom man åldras. Vi behöver bland annat forska mer på hur vi kan skjuta upp kognitiv och fysisk nedsättning under åldrandet. En ökad kunskap om hälsotrender och hur dessa kan påverkas är central för att fatta rationella politiska beslut. – Vår kunskap om livsvillkoren och behoven hos de mycket gamla är idag fragmenterad och bristfällig. Longitudinella data som täcker sociala, psykologiska och biologiska faktorer med representativa urval från befolkningen är här nödvändiga, liksom en noggrann diagnostik och behandling när det gäller åldersrelaterade sjukdomar. Att möta de grundläggande demografiska förändringar som Sverige står inför är sannolikt den mest centrala utmaningen för socialpolitiken under detta århundrade.  Läs mer om forskning vid KI på temat hälsosamt åldrande här. 
 Open menu Share
0		0	
10/05/16--09:38: Nobelpriset i fysiologi eller medicin 2016 till Yoshinori Ohsumi
Nobelförsamlingen vid Karolinska Institutet har i dag beslutat att Nobelpriset i fysiologi eller medicin år 2016 tilldelas Yoshinori Ohsumi för hans upptäckter av mekanismer för autofagi. Årets Nobelpristagare har upptäckt och klarlagt maskineriet som styrautofagi, en fundamental process för nedbrytning och återvinning av cellens egna beståndsdelar. Begreppet autofagi härstammar från grekiskans auto som betyder ”själv” och phagein som betyder ”äta”. Autofagi betyder alltså ”självätande”. Begreppet myntades under 1960-talet då man observerade hur delar av cellens innehåll omslöts av membran och bildade så kallade vesiklar som sedan transporterades vidare till lysosomen, en cellulär återvinningsstation för nedbrytning av biologiskt material. På grund av svårigheter att studera fenomenet var det mesta okänt fram till dess att Yoshinori Ohsumi genom en serie briljanta experiment i vanlig bagerijäst under tidigt 1990-tal identifierade gener som har betydelse för autofagi. Med dessa kunskaper som utgångspunkt kunde han sedan klarlägga de bakomliggande mekanismerna och visa att även celler från människa använder samma sofistikerade maskineri. Ohsumis upptäckter har resulterat i ett paradigmskifte i vår förståelse av hur celler bryter ner och återvinner cellulärt material. Genom att studera det maskineri som Ohsumi upptäckt, vet vi idag att autofagi är fundamentalt för viktiga fysiologiska processer, bland annat för cellers förmåga att hantera näringsbrist och infektioner. Mutationer i gener av betydelse för autofagi kan orsaka ärftliga sjukdomar. Störningar i autofagi-processen kan bidra till bland annat cancer och neurologiska sjukdomar. Yoshinori Ohsumi föddes 1945 i Fukuoka, Japan. Han doktorerade 1974 vid Tokyo University. Efter en treårig vistelse vid Rockefeller University, New York, USA, återvände han till Tokyo University där han etablerade sin forskargrupp 1988. Sedan 2009 är han professor vid Tokyo Institute of Technology. 
 Open menu Share
0		0	
10/05/16--09:38: Ovanliga mutationer ökar risken för schizofreni
Mycket ovanliga genetiska mutationer som förändrar eller skadar genens funktion förekommer vid schizofreni och har också samband med utbildningslängd bland friska individer, vilket rapporteras I två oberoende studier som publiceras denna vecka i Nature Neuroscience.  Eftersom många olika kognitiva faktorer, personlighetsfaktorer och andra psykologiska och sociala faktorer påverkar uppnådd utbildningsnivå, är det okänt vilka av dessa som framför allt påverkas av genförändringarna. Nu har forskare knutna till bland annat Karolinska Institutet studerat dessa faktorer. En av de forskare som medverkat vid studien är professor Christina Hultman vid KI. – Genetiska förändringar som är vanliga i befolkningen bidrar till variation i egenskaper som kognitiv funktion och bidrar också till risk för olika psykiatriska sjukdomar som exempelvis schizofreni, säger professor Hultman. Genförändringar som är skadliga för individen är ovanliga eftersom de genom processen naturligt urval inte förs vidare till kommande generationer i samma utsträckning. Genom att mutationerna är ovanliga är de också svårare att knyta till olika sjukdomar. För att undersöka betydelsen av ovanliga skadliga mutationer, har två forskargrupper undersökt proteinkodande delar av vårt DNA (eller exomer) i tusentals individer som inte är släkt med varandra. En del av dessa hade schizofrenidiagnos. Ovanliga skadliga mutationer generellt sett vanligare Den ena gruppen under McCarroll och Genovese fokuserade på mutationer som bara förekom vid ett enda tillfälle i deras material med 12,332 svenska individer och aldrig förekom i ett stort material på över 45,000 exomedata från personer utan psykiatrisk sjukdom. De fann att ovanliga skadliga mutationer generellt sett var vanligare bland personer med schizofreni och att genförändringarna specifikt uttrycktes i kopplingar I hjärnans celler, men däremot inte I andra celltyper eller organ. Den andra gruppen under ledning av Andrea Ganna undersökte sambandet mellan ovanliga skadliga mutationer (observerade endast en gång och aldrig i över 65,000 exomes) och år av fullföljd utbildning bland 14,133 individer från Sverige, Estland och Finland. De fokuserade på en grupp gener som är mycket känsliga för förändringar i DNA och inte uppvisar många mutationer i befolkningen.  Varje skadlig mutation i en av dessa gener var relaterad till 3 månaders lägre utbildning. När författarna tittade på de gener som uttrycks i hjärnan, ökade effekten av dessa mutationer till 6 månaders lägre utbildning. –   Vi undersökte tusentals individer, men studiestorleken är för liten för att identifiera någon enskild gen med ovanlig mutation. För att fastställa om någon sådan gen kan orsaka schizofreni eller bidra till svårigheter att uppnå högre utbildning behövs större studier. Det gäller även för att kunna fastställa överlappet mellan ovanliga riskgener för psykisk sjukdom och genetisk variation för kognitiv funktion, säger Christina Hultman. Studierna har finansierats av Knut och Alice Wallenbergs stiftelse, Vetenskapsrådet, the Royal Netherlands Academy of Science, National Institute of Mental Health, EU genom the European Regional Development Fund, med flera.  Publikation Neuroscience: Ultra-rare disruptive and damaging mutations influence educational attainment in the general population Andrea Ganna, Giulio Genovese, Daniel P Howrigan, Andrea Byrnes, Mitja I Kurki, Seyedeh M Zekavat, Christopher W Whelan, Mart Kals, Michel G Nivard, Alex Bloemendal, Jonathan M Bloom, Jacqueline I Goldstein, Timothy Poterba, Cotton Seed, Robert E Handsaker, Pradeep Natarajan, Reedik Mägi, Diane Gage, Elise B Robinson, Andres Metspalu, Veikko Salomaa, Jaana Suvisaari, Shaun M Purcell, Pamela Sklar, Sekar Kathiresan, Mark J Daly, Steven A McCarroll, Patrick F Sullivan, Aarno Palotie, Tõnu Esko, Christina M Hultman &Benjamin M Neale Nature Neuroscience, Publicerad online 03 Oktober 2016 doi:10.1038/nn.4404, samt doi:10.1038/nn.4402 
 Open menu Share
0		0	
10/05/16--09:38: Postdoktorer vid KI får del av SSMF:s stipendier 2016
Sjutton forskningsstipendier inom medicin delas ut till Karolinska Institutet av Svenska sällskapet för medicinsk forskning, SSMF, 2016. Sammanlagt får 37 postdoktorer vid sex svenska universitet del av 127 miljoner kronor. – För en fortsatt framgångsrik forskarkarriär är en postdoktoral utbildning helt nödvändig. Genom ett stipendium från SSMF ges möjlighet till att inte bara skaffa sig viktiga erfarenheter i en ny forskningsmiljö utan också att etablera ett eget nätverk för fortsatta samarbeten, säger professor Mats Ulfendahl, ordförande i SSMF, i ett pressmeddelande. De postdoktorer vid Karolinska Institutet som tilldelas det tvååriga stipendiet är Alexandra Alvarsson, Julie Bianchi, Carl Björkholm, Karin Blomqvist, Marcus Buggert, Jorge Correia, Hanna Eriksson, Tobias Granberg, Petra Groth, Olena Gruzieva, Marketa Kacka Petersen, Jacob Kjell, Filip Mundt, Cecilia Nordfors, Vasilios Zachariadis, Xiaolu Zhang och Galina Zheleznyakova. 
 Open menu Share
0		0	
10/05/16--09:38: Ökad självmordsrisk för den som skadat sig själv som ung
Unga vuxna som skadar sig själva löper större risk att även begå självmord, visar en ny studie från Karolinska Institutet, publicerad i tidskriften Psychological Medicine. Suicidrisken är 16 gånger högre hos dem som vårdats för självskador, jämfört med andra i samma ålder. Den aktuella studien handlar om självskador hos unga och hur dessa påverkar risken att senare drabbas av psykisk sjukdom eller självmord. Att skada sig själv är relativt vanligt, framför allt bland unga, men man vet inte så mycket om hur det går för dessa personer längre fram i livet. Forskarna ville se om självskadebeteende i unga år står för ett övergående illabefinnande eller om det också innebär mer långvariga psykiska problem. - Vi ville även undersöka om risken för självmord ökar och vilka som har störst risk för psykisk sjukdom och självmord, säger Karin Beckman, studiens försteförfattare, specialist i psykiatri och doktorand vid institutionen för klinisk neurovetenskap. I studien ingick 13731 individer mellan 18-24 år, som hade vårdats för självskador under åren 1990-2003, samt 137310 som inte hade vårdats för självskador. Den genomsnittliga upföljningstiden var efter 12,2 år och 62.3 procent av deltagarna var kvinnor. Alla individer som sjukhusvårdats på grund av en självskada för första gången i Sverige under denna period ingick i studien. Avidentifierad information från sex svenska register användes, bland annat patientregistret och läkemedelsregistret. Risken för självmord är 16 gånger högre hos unga vuxna Studien visade att risken för självmord är 16 gånger högre hos unga vuxna som sjukhusvårdats i samband med en självskada jämfört med andra i samma ålder. Forskarna kunde även se att många av dem har fortsatta psykiatriska problem - en av fem behövde psykiatrisk slutenvård och hälften behandlades med psykiatriska läkemedel vid uppföljning mer än fem år efter självskadan. Att ha psykisk sjukdom, särskilt en psykossjukdom, innan eller i samband med självskada ökade risken för senare problematik, både vad gällde självmord och fortsatt psykiatrisk sjuklighet. - Våra resultat visar att det är viktigt att fokusera mer på unga vuxna som skadat sig själva för att minska risken för psykiatriska problem i vuxen ålder liksom risken att dö i självmord. I samband med självskador bör man noggrant bedöma och omhänderta eventuella psykiska sjukdomar eftersom de har stor betydelse för senare negativ prognos, säger Karin Beckman, och tillägger: - Vi vet tyvärr fortfarande lite om hur det går för dem som självskadar, men inte kommer till sjukvårdens kännedom. Vi behöver även lära oss mer om vad som gör att många klarar sig bra i framtiden trots självskador i unga år, liksom vilka insatser som hjälper unga som självskadar på bästa sätt.  Forskningen har finansierats med stöd av Forskningsrådet för Arbetsliv och Socialvetenskap (FAS), Bror Gadelius minnesfond och Vetenskapsrådet. Publikation ‘Mental illness and suicide after self-harm among young adults- long-term follow-up of self-harm patients, admitted to hospital care, in a national cohort’ Karin Beckman, Ellenor Mittendorfer-Rutz, Paul Lichtenstein, Henrik Larsson, Catarina Almqvist, Bo Runeson, Marie Dahlin. Psychological Medicine, publicerad online 20 september, 2016, DOI: http://dx.doi.org/10.1017/S0033291716002282 
 Open menu Share
0		0	
10/05/16--09:38: KI-forskare: ”Vi hade aldrig kommit så långt utan Yoshinori Ohsumis upptäckter”
Yoshinori Oshumi beskrev på 1990-talet hur våra celler håller rent innanför tröskeln. När han nu Nobelprisbelönas för sina upptäckter har forskningsfältet exploderat – cellens avfallshantering har visat sig vara avgörande vid cancer och flera andra sjukdomar. – Nobelpriset i fysiologi eller medicin 2016 går till Yoshinori Ohsumi för hans upptäckter av mekanismer för autofagi, en fundamental process för nedbrytning och återvinning av cellens egna beståndsdelar, tillkännagav Nobelkommitténs sekreterare Thomas Perlmann på måndagens presskonferens. Efteråt förklarade Nils-Göran Larsson, medlem i Nobelkommittén: – Precis som i en lägenhet ansamlas det skräp i våra celler. Saker slits, går sönder och behöver bytas ut. Yoshinori Oshumi har beskrivit de grundläggande mekanismerna för hur cellen sköter sin städning och återvinning, säger han. Och det är ingen finputsning det är frågan om, snarare en ständigt pågående renovering där kroppens byggnadsmaterial bryts ner och återvinns.  – En människa som väger 60 kilo består av bland annat cirka nio kilo proteiner. Två till tre hekto av dessa proteiner omsätts varje dag genom de här processerna, säger Nils Göran Larsson. Självätande i cellen Begreppet autofagi härstammar från grekiskan och betyder ”självätande”. Det syftar på en speciell renhållningsmetod hos cellen, där delar av cellens innehåll omsluts av membran och bildar så kallade vesiklar som i sin tur transporteras till lysosomer, som fungerar som cellens återvinningsstation för nedbrytning av biologiskt material. Yoshinori Ohsumi, professor vid Tokyo Institute of Technology, var den första att i detalj klargöra hur detta går till. Under tidigt 1990-tal lyckades han genom en serie experiment i vanligt bagerijäst identifiera gener som har betydelse för autofagi. Han gick sedan vidare och förklarade funktionen hos de inblandade proteinerna och kunde visa att även människans celler använder samma maskineri. – Till en början var han ganska ensam i forskningsfältet. Men han arbetade vidare och gjorde gedigna studier av hög kvalitet. Han är en mycket noggrann forskare, säger Nils Göran Larsson. I dag vet man att autofagi ger snabb tillgång till energi vid näringsbrist och ser till att invaderande virus och näringsbrist kan oskadliggöras. Mekanismen har också visat sig vara involverad i flera olika sjukdomar, som cancer, diabetes, Parkinsons sjukdom och olika typer av demens. Autofagi-forskningen har långsamt växt i omfattning för att de senaste åren fullkomligt explodera, av den stora ökningen av antalet vetenskapliga publikationer att döma. Betydelse för flera sjukdomar – Det ökade forskningsintresset för autofagi på senare år beror nog på att betydelsen för olika sjukdomar har blivit tydlig för allt fler forskare, säger Helin Norberg, cancerforskare vid institutionen för fysiologi och farmakologi, som är en av de många forskare som går i Yoshinori Ohsumis fotspår. Cancerceller drar på sig inre skador och utsätts för olika typer av stress, som syrebrist och näringsbrist. De skyddar sig då mot påfrestningarna genom ökad inre återvinning och snabb omsättning av energi som cancerceller behöver. Autofagi är i detta sammanhang alltså negativt, då det får cancercellerna att överleva. Helin Norberg försöker i sin forskning hitta sätt att styra autofagi-processen till cancercellens nackdel. Målet är en selektiv autofagi, där endast vissa nyckelproteiner som främjar cancerutveckling förstörs.   Flera kliniska prövningar pågår med substanser som påverkar autofagi, men det finns ännu inget färdigt läkemedel. Helin Norberg förhoppning är att hennes egen forskning en dag ska resultera i ett nytt sorts cancerläkemedel. – Jag är jätteglad i dag, det här är ett viktigt erkännande för hela forskningsfältet och visar att det är ett framtidsområde. Jag hoppas att det leder till att även forskare inom andra områden kan hitta nya kopplingar till sjukdomar, säger Helin Norberg. Viktig process i neurodegenerativa sjukdomar Caroline Graff, professor i genetisk demensforskning vid institutionen för neurobiologi, vårdvetenskap och samhälle, beskriver en liknande utveckling för autofagi-forskning inom hennes fält. – Autofagi är en intressant och viktig process vid neurodegenerativa sjukdomar, som ju kännetecknas av att felveckade proteiner ansamlas i hjärnan och nervsystemet. Av någon anledning städas inte dessa proteinansamlingar bort utan blir kvar och förstör cellens funktion, säger hon. Men det är först de senaste åren som verkligt starka bevis har kommit. – Vi vet nu att vissa gener som är muterade hos patienter med ärftliga former av demens är samma gener som behövs för en fungerande autofagi. Vi har misstänkt det under en längre tid, men det är nytt att vi ser den här väldigt tydliga kopplingen, säger hon. Neurodegenerativa sjukdomar som Alzheimers, ALS och frontallobsdemens skiljer sig åt genom att olika typer av proteiner ansamlas i nervcellerna. Inga effektiva behandlingar finns idag i för någon av dessa sjukdomar. Men Caroline Graff menar att autofagi är ett gemensamt ljus i tunneln.  – Om vi kan lära oss att hjälpa autofagin på traven, så att cellerna blir bättre på att städa bort felveckade proteiner så tror jag att det finns hopp om att kunna utveckla behandling mot flera av dessa sjukdomar, säger Caroline Graff. Helin Norberg kan inte se att hennes forskning skulle möjlig utan Yoshinori Ohsumi. – Han upptäckte de fundamentala processerna, som andra sedan har kunnat bygga vidare på. Vi hade aldrig kommit så här långt utan hans upptäckter, säger hon. Text: Ola Danielsson 
 Open menu Share
0		0	
10/06/16--10:03: Fyra projekt delar på 143 miljoner från Knut och Alice Wallenbergs Stiftelse
Knut och Alice Wallenbergs Stiftelse (KAW) har beviljat 143 miljoner kronor under fem år till fyra forskningsprojekt vid Karolinska Institutet som bedöms hålla högsta internationella klass och ha möjlighet att leda till framtida vetenskapliga genombrott. De fyra projekten leds av forskarna Patrik Ernfors, Katja Petzold, Nils-Göran Larsson och Sten Eirik Jacobsen. Projektanslag från KAW beviljas främst till grundforskning inom medicin, teknik och naturvetenskap. Totalt delar stiftelsen i år ut 752 miljoner kronor i projektanslag till 22 forskningsprojekt. – Projektanslagen är den största årliga satsningen som stiftelsen gör om man ser till anslagsbeloppet. Anslagen går till excellent, fri forskning i Sverige. Vi vill ge forskarna möjlighet att långsikt prova nya djärva idéer säger Peter Wallenberg Jr, ordförande i Knut och Alice Wallenbergs Stiftelse i ett pressmeddelande. Nedbrytning av smärta till specifika celltyper Projekt: Decomposition of pain into cell types Beviljat anslag: 17 175 000 kronor under fem år Huvudsökande: Patrik Ernfors, Institutionen för medicinsk biokemi och biofysik Mer än var fjärde person som är 20 år eller äldre har problem med smärta, en av fem har pågående smärtproblem och ungefär 7 procent lider av funktionsnedsättande smärta. Miljoner människor i Europa och runt om i världen lider av kronisk smärta varje dag och detta leder till stort lidande såväl som kostnader för sjukvård, rehabilitering och förlust av produktivitet i arbete. Medan akut smärta ofta representerar en normal sensorisk funktion orsakad i nervsystemet för att varna för möjlig skada, så är kronisk smärta något helt annat. Kronisk smärta är varaktig och orsakas av en onormal aktivitet av sensoriska nerver på grund av skada eller inflammation.  Utvecklandet av en konceptuellt ny smärtlindring har misslyckats trots många försök. Anledningen till detta är att förhållandet mellan olika typer av nerver/nervceller och smärta har förblivit okänt, att de flesta studier som försöker förstå smärta har utförts i gnagare med lite kunskap om dess relevans för människa och slutligen, att identisk upplevd smärta mekanistiskt kan vara helt olika. Professor Patrik Ernfors och hans kollegor kommer i sitt projekt att använda de senaste molekylära, cellulära och genetiska teknologierna i en omfattande och opartisk strategi för att försöka fylla kunskapsluckorna.   Forskarna hoppas kunna identifiera det exakta cellulära ursprunget till smärta vid olika smärtsyndrom. Trots att olika smärtsyndrom verkar lika avseende smärtupplevelse, så orsakas de sannolikt av distinkta cellulära mekanismer. Forskarna kommer också att undersöka relationen mellan gnagare och primaters nerver/nervceller som signalerar smärta som gör att forskningsresultat i gnagare kan användas i klinik. – Vi tror att resultaten kommer att leda till en helt ny start för utvecklandet av konceptuellt nya läkemedel riktade specifikt mot de smärtceller som faktiskt genererar smärta i olika smärtsyndrom, säger Patrik Ernfors. Så styr mikroRNA utvecklingen av hjärnan – en studie med atomisk precision Projekt: MicroRNA control of neural development: Dissecting biological function with atomic resolution Beviljat anslag: 33 520 000 kronor under fem år Huvudsökande: Dr Katja Petzold, Institutionen för medicinsk biokemi och biofysik Medsökande: Emma Andersson, Institutionen för biovetenskaper och näringslära I det aktuella projektet vill forskarna under ledning av forskarassistent Katja Petzold undersöka hur en enda mikroRNA (miRNA) kan reglera hjärnas utveckling. Ett miRNA kan styra ett helt nätverk av olika budbärar-RNA (mRNA), och därmed finjustera nivåer av proteiner. Trots att mer än hälften av mRNA regleras av miRNA är det fortfarande ett mysterium hur miRNAet ”bestämmer” vad som händer med mRNAt – om det bryts ned, eller låses i en vilande form. miRNA binder till vissa mRNA som ett bristfälligt kardborrband. Forskarnas hypotes är att bindningen miRNA-mRNA är styrd av strukturella principer och inte bara av sekvens komplementaritet, som man nu tror. De tror också att miRNA strukturen är rörlig och kan anpassa sig till olika miljöer, som en extra styrningsteknik att hitta rätt mRNA. Det har tidigare varit omöjligt att testa denna hypotes eftersom man dels måste kunna manipulera miRNA-strukturen fysikaliskt, dels behöver testa strukturens roll i hjärnan. Men med de nya metoder som forskarna har utvecklat finns nu en unik möjlighet att hitta svaret på en av de största frågorna inom biologi: hur funktionerna av RNA styrs i en levande organism?  – I samarbete med Emma Andersson, utvecklingsbiolog här vid KI, en expert inom syntetisk organisk kemi och en biofysiker kan vi nu upptäcka och definiera om och hur strukturen av ett miRNA styr funktionen. Vi kommer att analysera rollen av en specifik miRNA i hjärnans utveckling, och vi använder miR-34a för dess väl studerade så kallade targetome. Man vet redan vilka mRNA den fäster på, men inte vad som händer sen eller varför, säger Katja Petzold.  – Detta tvärvetenskapliga projekt kommer att leda till revolutionerande verktyg för att analysera och identifiera viktiga interaktioner som styr miRNA biologi i levande organismer, med atomupplösning, säger hon.  Reglering av däggdjurs mtDNA-genuttryck Projekt: Regulation of mammalian mtDNA gene expression Beviljat anslag: 47 000 000 kronor under fem år Huvudsökande: Nils-Göran Larsson, Institutionen för medicinsk biokemi och biofysik Vår kropp innehåller en stor mängd specialiserade celltyper som är beroende av en kontinuerlig tillgång till energi för att kunna utföra en mängd olika funktioner.  Mitokondrierna kallas ofta för den mänskliga cellens kraftverk eftersom de omvandlar den energi som finns i födan till den energirika substansen ATP. Reglering av mitokondriefunktionen är mycket viktig för att våra celler ska fungera normalt, till exempel för att hjärnans nervceller ska kunna skicka nervimpulser eller för att hjärtats muskelceller ska dra ihop sig så att hjärtat kan pumpa runt blodet i vårt blodomlopp. Rubbningar i mitokondriens förmåga att producera energi orsakar en mängd olika medfödda sjukdomar hos människa som drabbar nervsystemet, musklerna, hjärtat och andra organ. Nedsatt mitokondriefunktion tros även spela en viktig roll för uppkomsten av flera olika typer av åldersrelaterade sjukdomar, såsom diabetes och Parkinsons sjukdom – och för själva åldrandeprocessen. Forskningsprogrammet som leds av professor Nils-Göran Larsson beskriver en mängd grundvetenskapliga experiment som syftar till att bättre förstå hur mitokondrierna reglerar uttrycket av sin egen arvsmassa, mtDNA, och därmed cellens energiförsörjning. Trots att mtDNA är mycket litet och endast kodar för 13 proteiner så är det av helt central betydelse för att cellens energiförsörjning skall fungera. Flera hundra gener i cellkärna kodar för proteiner som importeras till mitokondrien för att reglera uttrycket av mtDNA. Regleringen av mtDNA uttrycket är således mycket komplex och verkar ske på fler olika nivåer. – I forskningsprogrammet kommer vi att genomföra en serie avancerade experimentella försök där olika mekanismer som kontrollerar mtDNA och dess uttryck kommer att kartläggas. Ökad kunskap om hur mtDNA uttrycket regleras har stor betydelse för att vis skall förstår hur energitillgången kontrolleras vid olika fysiologiska processer och för att studera sjukdomsprocesser och åldrande, säger Nils-Göran Larsson. Karakterisering, monitorering och terapeutisk eliminering av cancerstamceller Projekt: Characterization, Surveillance and Targeting of Cancer Stem Cells Beviljat anslag: 45 250 000 kronor under fem år Huvudsökande: Sten Eirik W. Jacobsen, Centrum för hematologi och regenerativ medicin (HERM), Institutionen för medicin, Huddinge, Institutionen för cell- och molekylärbiologi och Hematologisk Centrum Karolinska Universitetssjukhuset Medsökande: Yenan Bryceson, Eva Hellström-Lindberg, Seishi Ogawa och Petter Woll Återfall i cancer efter en initialt framgångsrik behandling är fortfarande ett stort problem och den största utmaningen för dagens cancerterapier. Dessa sena återfall tros bero på existensen av sällsynta cancerstamceller, som spelar en viktig roll för uppkomsten samt utvecklingen av cancern då de visat sig vara motståndskraftiga mot behandling och kapabla att bilda nya tumörer.  Det är därför essentiellt att framtidens cancerterapier riktas just emot dessa sällsynta cancerstamceller. Myelodysplastiska syndrom (MDS) är en form av blodcancer som härstammar från stamcellerna i benmärgen och leder till brist på mogna blodceller i blodomloppet. För många patienter förvärras sjukdomen med tiden och kan utvecklas till akut leukemi med förvärrad prognos. Forskarna bakom detta projekt har nyligen identifierat cancerstamcellerna i MDS och även flera viktiga genetiska mutationer vid MDS. Professor Sten Eirik W. Jacobsen, som fick Tobiaspriset 2014 tillsammans ett anslag från Tobiasstiftelsen för sin MDS-forskning, kommer genom anslaget från KAW, tillsammans med fyra andra ledande forskargrupper vid det nya Centrum för Hematologi och Regenerativ Medicin (HERM) vid Karolinska Institutet, kunna adressera olika viktiga biologiska och kliniska frågeställningar kring MDS. Det gäller till exempel biologin bakom blodbrist vid MDS, transformationstendensen till akut leukemi, utveckling av immunterapi och betydelsen av nylig identifierade mutationer vid MDS. – Vår gemensamma målsättning är att bättre förstå MDS-sjukdomen både vad gäller sjukdomsmekanismer, stamcellbiologi, immunologi, och molekylära mekanismer, genom studier både i djurmodeller och i patienter. Förhoppningen är att vi genom att kombinera kompetensen i våra olika forskargrupper på längre sikt kan bidra till utveckling av terapier som mer specifikt och effektivt kan eliminera MDS- stamcellerna och också i övrigt ge mer varaktiga behandlingsresultat och bot från MDS, säger Sten Eirik Jacobsen. Även om cancerstamcellerna i andra blodcancrar och tumörer med all sannolikhet kommer att skilja sig väsentligt från MDS-stamcellerna så hoppas forskarna baserat på dessa studier att generera ökad kunskap om cancerstamceller och utveckling av cancerstamcellsterapier för cancer mer generellt.  
 Open menu Share
0		0	
10/06/16--10:03: Flest projektbidrag till KI i Fortes utlysning för 2016
Forskningsrådet för hälsa, arbetsliv och välfärd, Forte, har beviljat 272 miljoner kronor till sökande i 2016 års öppna utlysning för projektbidrag, juniorforskarbidrag och postdoc-bidrag. Karolinska Institutet fick 26 beviljade projektbidrag, flest av alla lärosäten, varav 2 juniorforskarbidrag samt 2 postdoc-bidrag. Totalt inkom 1 205 ansökningar, varav 96 beviljades medel. – Bedömningsgrupperna har prioriterat ansökningarna utifrån vetenskaplig kvalitet och relevans för Fortes områden, säger Peter Allebeck, huvudsekreterare Forte i ett pressmeddelande. – På grund av det höga söktrycket krävs mycket hög vetenskaplig kvalitet för att ett projekt ska kunna beviljas. De som beviljats har genomgående stor betydelse för viktiga samhällsfrågor, säger han. 
 Open menu Share
0		0	
10/09/16--11:03: Kartläggning ger skjuts åt Parkinsonforskning
Två forskarlag vid Karolinska Institutet har kartlagt de dopaminproducerande cellerna i mellanhjärnan på möss och på människa. De har även utvecklat en metod för att bedöma kvalitén på framodlade dopaminproducerande celler, vilket kan ge forskningen kring Parkinsons sjukdom nya förutsättningar. Resultaten publiceras i tidskriften Cell. Mellanhjärnans funktion och utveckling i fosterstadiet är av stort intresse för förbättrade behandlingsformer vid Parkinsons sjukdom. Sjukdomssymtomen orsakas av att dopamin-producerande celler i mellanhjärnan dör, vilket leder till försämrad motorisk funktion. En behandling som ännu inte finns, men som forskarna hoppas mycket på, handlar om att ersätta förlorade dopaminproducerande celler med nya laboratorieproducerade celler från stamceller. Ett problem som forskningen hittills brottats med är att kunskaperna om mellanhjärnan är relativt små. Det betyder att även kunskaperna om likheten mellan odlade och dopaminproducerarande celler i hjärnan är små. – För att förstå mer om det har vi använt så kallad enkelcellsanalys, där vi studerar genaktivitet i enskilda celler. På så sätt har vi kunnat kartlägga laboratorieproducerade och patientegna dopaminproducerande celler, liksom celler från mus och jämföra dem, säger Sten Linnarsson, vid Institutionen för medicinsk biokemi och biofysik vid Karolinska Institutet. Forskarna fann 25 typer av celler De båda forskarlagen, ledda av Sten Linnarsson och professor Ernest Arenas med doktoranderna Gioele La Manno och Daniel Gyllborg, fann 25 olika typer av celler, inklusive tidigare okända typer av omogna celler, så kallade radial glia, som ger upphov till specifika typer av nervceller. En överraskande upptäckt är att de laboratorieodlade cellkulturerna hade nästan samma mångfald och komplexitet som kulturerna i den mänskliga hjärnan. – De bildar en liknande sammansättning som den i hjärnan men de är inte identiska och fungerar förmodligen inte riktigt lika bra. Målet är att få fram odlade celler som så långt som möjligt liknar celler utvecklade i hjärnan. Arbetet i de båda forskarlagen har även resulterat i en metod för att bedöma kvalitén på stamcellspreparat. Det har skett genom ytterst noggranna jämförelser med celler observerade i embryon. Metoden har stor betydelse för förståelsen av hjärnans utveckling, och mer specifikt för att kunna bedöma kvalitén på de celler som i framtiden kommer att kunna transplanteras till människa i internationella kliniska studier. – Vi måste veta vad vi stoppar in i hjärnan säger Ernest Arenas. Fram till nu har man bara kunnat testa ett fåtal markörer hos dopaminproducerande celler från foster. Vår testmetod ger helt nya möjligheter för kvalitetsbedömningar och nya förutsättningarna för forskningen kring Parkinsons sjukdom. Kan jämföra dopaminproducerande celler från två arter Det är också första gången någon utvecklat en metod att kunna jämföra dopaminproducerande celler från två arter - människa och mus. Detta har bidragit till viktig kunskap, eftersom så gott som all forskning inom området dopaminproducerande celler utförts på möss. – Det är överraskande hur lik människans och musens embryonalutveckling är, i både celltyper och genaktivitet säger Sten Linnarsson. Man kan därför se kartläggningen som ett kvitto på att forskning om dopaminceller på möss fungerar. Forskningen är finansierad av EU-kommissionen (7 th Framework Programme for Research and Technological Development), Europeiska forskningsrådet, Vetenskapsrådet och Karolinska Institutet Publikation  ”Molecular Diversity of Midbrain Development in Mouse, Human and Stem Cells” Gioele La Manno, Daniel Gyllborg, Simone Codeluppi, Kaneyasu Nishimura, Carmen Salto, Amit Zeisel, Lars E. Borm, Simon R.W. Stott, Enrique M. Toledo, J. Carlos Villaescusa, Peter Lönnerberg, Jesper Ryge, Roger A. Barker, Ernest Arenas, Sten Linnarsson Cell, publicerad online 6 Oktober 2016, doi 10.1016/j.cell.2016.09.027 
 Open menu Share
0		0	
10/09/16--11:03: Nu är KI:s forskningscentrum i Hongkong invigt
Fredagen den 7 oktober invigdes Ming Wai Lau Centre for Reparative Medicine i Hongkong. Centrumet kommer att samla forskare inom regenerativ medicin, med sikte på att i framtiden kunna ersätta skadad eller förlorad vävnad. Centrumet är Karolinska Institutets första egna etablering utomlands och en förstärkning av KI:s forskning inom regenerativ medicin. – Det här är ett naturligt steg för KI, som har ambitionen att fortsatt vara ett internationellt ledande universitet inom medicinsk forskning. Hongkong är ett globalt nav för forskning och innovation och här finns unika möjligheter till samarbeten och utbyte av kunskap. Genom att finnas på plats hoppas vi kunna ta ett stort kliv framåt inom ett framtidsområde som kan få stor betydelse för människors hälsa, säger Karin Dahlman-Wright, vikarierande rektor KI. Två noder som leds av KI Ming Wai Lau Centre for Reparative Medicine kommer att bestå av två noder, en i Stockholm och en i Hongkong. Under KI:s ledning ska centrumet bedriva grundforskning med hjälp av teknologier som är relevanta för regenerativ medicin. Målet är bland annat att utveckla ny kunskap samt verktyg för att kunna reparera skadad eller förlorad vävnad. – Vi tror att personer som är duktiga inom det här området lockas av etableringen. Forskning i dag handlar mycket om samarbeten, speciellt för nybildade grupper. En stor del av den bästa stamcellsforskningen görs i Asien och där vill KI vara med, säger Ola Hermanson, vetenskaplig föreståndare för det nya centrumet och forskare vid institutionen för neurovetenskap. Verksamheten är helt finansierad av en donation från den Hongkongbaserade affärsmannen Ming Wai Lau. 
 Open menu Share
0		0	
10/09/16--11:03: Examensarbeten vid KI på ”tiotoppen”
The Undergraduate Awards (UA) är ett internationellt program som årligen utser de bästa examensarbetena inom naturvetenskap, humaniora, business och konst. Sex studenter, som läser till läkare, biomedicinska analytiker och biomedicinare vid Karolinska Institutet, har i år placerat sig i kategorin ”bland de bästa tio procenten” med sina examensarbeten och är därmed så kallade ”Highly Commended Entrants”. I november bjuds de in till en UA-sammankomst i Dublin, Irland. Konkurrensen var tuff med 5 514 inskickade bidrag från studenter vid 244 universitet i 121 länder. Kriterierna är att examensarbetena ska skrivas på engelska och ha fått betyget A. Eftersom KI inte har graderingsbetyg har istället programmen nominerat bidrag. KI skickade in 17 examensarbeten för bedömning. Highly Commended Entrants vid KI 2016: Vidar Elsin, biomedicinprogrammet Benjamin Heller Sahlgren, biomedicinprogrammet Anna Arbman, biomedicinska analytikerprogrammet Linda Storbjörk, biomedicinska analytikerprogrammet Christine Lageborn, läkarprogrammet Sara Meziani, läkarprogrammet 
 Open menu Share
0		0	Kvinnor som upplever sig vara drabbade av fetma blir betydligt mer missnöjda med sina kroppar än män med motsvarande överviktsproblematik. Det visar forskare från Karolinska Institutet tillsammans med brittiska forskare i en virtual reality-studie, där hälsosamma personers hjärnaktivitet undersöktes samtidigt som de fick “prova på” att ha en kraftigt överviktig kropp. Studien publiceras i Cerebral Cortex. I vår del av världen, där utseendefixeringen är utbredd, är det vanligt med negativa känslor kring den egna kroppen. En effekt är att några av oss, framför allt unga kvinnor, utvecklar ätstörningar som anorexia och bulimi. Men exakt hur det går till neurobiologiskt när negativa känslor påverkar vår kroppsuppfattning och ätstörningar utvecklas vet vi ännu inte så mycket om. För att ta reda på mer har forskare för första gången undersökt hur friska individers hjärnor reagerar när de tror att deras kropp har förändrats till det smalare eller överviktiga hållet. För att skapa en känsla hos försökspersonerna att de antingen var smala eller överviktiga fick de ha på sig ett virtual reality-headset samtidigt som de tittade på en video. På videon visades en tjock eller smal kropp ur ett sådant perspektiv att det såg ut som att de tittade ner på den egna kroppen. För att utlösa en känselillusion av att denna virtuella kropp nu var den egna lät forskarna beröra försökspersonerna på överkroppen, samtidigt som personen på videon blev berörd på samma sätt. Koppling mellan hjässloben och insulära loben Genom att samtidigt studera försökspersonernas hjärnaktivitet i en fMRI-kamera kunde forskarna se att negativa känslor kring kroppen genast sätter igång nervcellssignaler som kan leda till en negativ kroppsuppfattning. De såg nämligen att det fanns en koppling mellan hjässloben, där våra perceptioner, som kroppsuppfattning tolkas och den insulära loben samt främre gördelvindlingen, där känslor som smärta, ilska eller rädsla processas. Vidare fann forskarna ett samband mellan hur sårbara försökspersonerna var för att utveckla ätstörningar och minskad aktivitet i främre gördelvindlingen. Studien visar också på en möjlig neurobiologisk förklaring till varför ätstörningar är vanligast hos kvinnor eftersom denna grupp både uppvisade kraftig aktivitetsminskning i främre gördelvindlingen och kände sig mera missnöjda med den överviktiga kroppen än männen. – Vi vet att kvinnor har högre risk att utveckla ätstörningar än män. Vår studie visar att den ökade känsligheten är relaterad till en minskad aktivitet i ett specifikt område i frontalloben – främre gördelvindlingen – ett område som är förknippat med känslomässig bearbetning, säger Henrik Ehrsson, professor vid institutionen för neurovetenskap. Studien vid Karolinska Institutet har genomförts tillsammans med University of York i Storbritannien och finansierats av bland andra Hjärnfonden, Janes S McDonnell Foundation, Torsten Söderbergs Stiftelser samt Vetenskapsrådet. Publikation ”Illusory obesity triggers body dissatisfaction responses in the insula and anterior cingulate cortex”, Catherine Preston, Henrik Ehrsson Cerebral Cortex online: 12 oktober 2016, doi:10.1093/cercor/bhw313. 
 Open menu Share
0		0	
10/15/16--12:36: Kronisk njursjukdom lika vanligt som typ 2 diabetes
Runt sex procent av stockholmarna tros ha kronisk njursjukdom, ungefär lika många som lider av typ 2 diabetes. Men det finns en stor skillnad – kronisk njursjukdom är på många sätt en osynlig sjukdom och de flesta vet inte om att de är drabbade. Det visar forskare från Karolinska Institutet i en studie där man har undersökt förekomsten av sjukdomen bland 1,3 miljoner stockholmare som har sökt sjukvård. Studien publiceras i Nephrology Dialysis and Transplantation. För den som är drabbad av kronisk njursjukdom försämras njurfunktionen långsamt. I tidiga faser av kronisk njursjukdom är symtomen inte så tydliga, men det är vanligt med högt blodtryck, blodbrist och rubbningar i kalcium-fosfatbalansen. På sikt är sjukdomen förknippad med hjärt-kärlsjukdom och död. I senare faser krävs dialys eller njurtransplantation för att patienten ska överleva, men upptäcks sjukdomen i någon av de tidiga faserna finns bra behandlingsmöjligheter. I dag råder dock stor kunskapsbrist kring diagnos och behandling och hur patienterna ska tas hand om av sjukvården. När forskare vid Karolinska Institutet granskade resultat från kliniska laboratorier i Stockholms län såg de att runt sex procent av de undersökta 1,3 miljoner invånarna hade kronisk njursjukdom. De flesta hade dock inte fått någon diagnos och var omedvetna om sina njurproblem. Njursjukdom visade sig vara lika vanligt som typ 2 diabetes och förekommer ofta samtidigt med andra kroniska sjukdomar såsom högt blodtryck, diabetes och hjärtkärlsjukdom. – Studien visar att det saknas medvetenhet om hur vanlig sjukdomen är. Kunskap hos vårdgivarna är viktigt för att kunna behandla och förebygga svår livshotande njursvikt och för att kunna dosera läkemedel rätt. Det finns områden där sjukvården behöver förbättras när det kommer till att upptäcka och behandla sjukdomen, säger Juan-Jesus Carrero, forskare vid institutionen för klinisk vetenskap, intervention och teknik. Albuminuri är ett bra mått för att upptäcka kronisk njursjukdom Enligt rådande riktlinjer är förekomsten av äggvita i urinen (albuminuri) ett bra mått för att upptäcka kronisk njursjukdom och för att eventuellt få remiss till en njurspecialist. Undersökningen visade att många med påvisad albuminuri i urinen varken blev remitterade eller fick diagnosen kronisk njursjukdom. Endast var fjärde med kronisk njursjukdom hade fått komma till en njurspecialist. – Genom att öka vårdgivarnas medvetande om sjukdomen, men också hur kronisk njursjukdom kan behandlas i tidiga faser, skulle vi kunna få betydande hälsovinster för samhället, framhåller Carl-Gustaf Elinder, professor och överläkare vid Hälso- och sjukvårdsförvaltningen samt Peter Barany, tf verksamhetschef vid Karolinska Universitetssjukhuset, som bägge är medförfattare till studien. Studien har finansierats med stöd av Stockholms läns landsting, Hjärt-lungfonden, Vetenskapsrådet, Högskolan Dalarna och Martin Rinds Stiftelse och genomförs vid Karolinska Institutet i samarbete med Johns Hopkins i USA. Publikation ”Prevalence and recognition of CKD in Stockholm healthcare” Alessandro Gasparini, Marie Evans, Josef Coresh, Morgan E. Grams, Olof Norin, Abdul R Qureshi, Björn Runesson, Peter Barany, Johan Ärnlöv, Tomas Jernberg, Björn Wettermark, Carl G Elinder och Juan-Jesus Carrero Nephrology Dialysis Transplant, online 13 oktober 2016, doi: 10.1093/ndt/gfw354    
 Open menu Share
0		0	
10/15/16--12:36: Så gratulerar KI-forskarna Nobelpristagaren Bob Dylan
Dylan-fans på KI: Jonas Frisén, Jon Lundberg, Eddie Weitzberg, Konstantinos Meletis och Kenneth Chien. Foto: Gustav Mårtensson   Bob Dylan får årets Nobelpris i litteratur. Ett besked som sprider glädje bland fans över hela världen. Inte minst bland de KI-forskare som tidigare uppmärksammats för att baka in Dylan-citat i sina medicinska artiklar. För att ha ”skapat nya poetiska uttryck inom den amerikanska musiktraditionen” står Bob Dylan nu som den första musikern någonsin att ta emot litteraturpriset. När personaltidningen KI Bladet 2014 skrev om en grupp forskare som i en intern tävling tävlade om vem som kunde få in flest Dylan-citat i sina medicinska artiklar, blev det en världsnyhet. Carl Gornitzki, bibliotekarie på Karolinska Institutets universitetsbibliotek, och ett stort Dylan-fan, var den som uppmärksammade den interna tävlingen. Han är glad över dagens besked från Svenska Akademien. – Det var många professorer på KI som gillade Dylan, men det är oväntat och väldigt roligt att han fick priset. Amerikanerna har ju inte fått litteraturpriset på länge så att de nu får en större ikon som håvar in det betyder nog mycket, säger han. Eddie Weitzberg, professor vid institutionen för fysiologi och farmakologi, är lyrisk. – Jag är varm i hela kroppen, jag har alltid tyckt att han borde få det och det är en stor dag för kulturen. Men frågan är om han dyker upp under utdelningen av priset, han är ju lite svår. Jag tänker på låtraden Is your love in vain där han sjunger I have dined with kings, I’ve been offered wings, and I’ve never been too impressed. Men spekulationerna har pågått länge om huruvida Bob Dylan, 75, haft chans att få Nobelpriset i litteratur. Endast ett fåtal experter har trott popmusiken skulle kunna belönas av Svenska Akademien. Men i dag stod det klart. Jon Lundberg, professor vid institutionen för fysiologi och farmakologi, också han ett stort Dylan-fan konstaterar: – En minut innan de skulle säga vem som vann så tänkte jag att hoppas det blir Dylan. Och när det var klart så sprang jag och ringde min kollega Eddie. Jag fick gåshud och tänkte, kommer han till Stockholm? Vem leder den interna tävlingen hittills? – Det står lika mellan mig, Eddie Weitzberg och Jonas Frisén. Är det någon rad eller text som särskilt gör Bob Dylan till en värdig Nobelpristagare? – Ja, i sådana fall I was so much older then I’m younger than that now från låten My back pages. Man är liksom liten, men vet allt. Och så är det så snyggt språk. Aldrig tidigare har Nobelpriset i litteratur delats ut till en musiker. But the times they are a-changing. Text: Susanna Forsell Foto: Gustav Mårtensson 
 Open menu Share
0		0	
10/18/16--13:18: Ansvar och framtid i fokus när KI:s nya professorer installerades
På torsdagen den 13 oktober höll Karolinska Institutet sin årliga installationshögtid för att uppmärksamma nya professorer och personer som nyligen har mottagit akademiska utmärkelser för sina bedrifter vid KI och inom medicinsk forskning. Ceremonin hölls i Aula Medica på Karolinska Institutets campus i Solna där 20 nya professorer installerades av vikarierande rektor Karin Dahlman-Wright. Även gästprofessorer och adjungerade professorer fick under ceremonin ett varmt välkomnande till KI.  Det var med stolthet som Karin Dahlman-Wright gratulerade de nya professorerna.  – Ni har nu nått den högsta akademiska positionen vid Karolinska Institutet. Jag har stark tilltro till att ni, med era unika kompetenser och erfarenheter, kommer att bidra till att skapa ny kunskap och hitta lösningar med stort värde för såväl patienter som samhället i stort, sa Karin Dahlman-Wright i sitt tal till professorerna. Hon framhöll också vikten av att som professor vara en god förebild för studenter och kollegor, och ta ansvar för att värna en akademisk miljö där öppna diskussioner är en del av vardagen. Redo för framtidens utmaningar Ett inslag under ceremonin som uppskattades mycket av publiken, mestadels bestående av familjer och kollegor till professorerna och pristagarna, var filmer med de nya professorerna där de berättade om sin forskning, sina drivkrafter och fritidsintressen.  – I filmerna ser vi att passion, glädje och nyfikenhet är gemensamma nämnare för oss nya professorer. Vi är redo att fortsätta bedriva medicinsk forskning med stor genomslagskraft, och att ta det ansvar som följer med professuren för att bygga upp det nya Karolinska Institutet, sa professor Sophie Erhardt i talet hon höll å de nya professorernas vägnar. Flera mottagare av akademiska priser och utmärkelser uppmärksammandes också under ceremonin, bland annat de som tilldelats KI:s stora Silvermedalj respektive KI:s pris för forskning i medicinsk pedagogik. Läs mer om alla priser och utmärkelser som uppmärksammades längre ner på denna sida. Text: Selma Wolofsky Foto: Erik Cronberg Nya professorer vid KI 2016 Läs mer om de nya professorerna här. Nya gästprofessorer vid KI 2016 Lars Fugger – neuroimmunologi Mika Gissler – allmänmedicin Eystein Sverre Husebye – endokrinologi Matti Hämäläinen – magnetencephalografisk metodutveckling Veikko Tapani Jousmäki – magnetencephalografisk metodutveckling Henrik Larsson – epidemiologi Outimaija Mäkitie – barnendokrinologi Robert Oostenveld – magnetencephalografisk metodutveckling Lennart Svensson – molekylär virologi Unnur Valdimarsdóttir – epidemiologi Riitta Veijola – barndiabetologi Per Wester – klinisk strokeforskning Cecilia Williams – experimentell onkologi Biao Xu – folkhälsoepidemiologi Nya adjungerade professorer vid KI 2016 Maria Bejarano – infektionsbiologi Anca Catrina – reumatologi Braunschweig Frieder – kardiologi Annika Tibell – medicinsk etik Tomas Wester – barnkirurgi Läs mer om alla professorer vid Karolinska Institutet här. Priserna och utmärkelserna som uppmärksammades Karolinska Institutets stora Silvermedalj, tilldelas Anders Ekbom, Ingemar Ernberg, Agneta Nordberg, Bengt Norrving och Elisabeth Olsson. Karolinska Institutets pris för forskning i medicinsk pedagogik, tilldelas Brian Hodges. Karolinska Institutets pedagogiska pris, tilldelades Dulceaydee Norlander Gigliotti.  Dimitris N. Chorafas pris, tilldelades Alessandro Furlan. Erik K. Fernströms pris, tilldelades Rickard Sandberg. Medicine Doktor Axel Hirsch Pris, tilldelades Mats Wahlgren. Håkan Mogrens pris, tilldelades Peter Berggren. Lennart Nilsson Award, tilldelas Alexey Amunts 
 Open menu Share
0		0	
10/18/16--13:18: Miia Kivipelto erhåller Stockholms Sjukhems donationsprofessur i klinisk geriatrik vid Karolinska Institutet
Professor Miia Kivipelto har erhållit Stockholms Sjukhems donationsprofessur i klinisk geriatrik, placerad vid Karolinska Institutets institution för neurobiologi, vårdvetenskap och samhälle. Professuren omfattar 15 miljoner kronor fördelade över tio år med syfte att bredda den geriatriska forskningen. – Genom professuren vill Stockholms Sjukhem göra en tydlig insats för att utveckla kunskapen kring åldrandets sjukdomar. Miia Kivipelto är en internationellt framstående forskare som tillsammans med sin forskargrupp bedriver geriatrisk forskning i världsklass. Det är mycket glädjande att hon nu knyts till Stockholms Sjukhem. Det ger en betydande förstärkning till såväl forskning om åldrandets sjukdomar som till utbildning och utveckling inom området. Allt i syfte att ge våra äldre bästa möjliga vård, säger Dag Klackenberg, styrelseordförande vid Stockholms Sjukhem. Långsiktig satsning Inriktningen för Stockholms Sjukhems donationsprofessur i klinisk geriatrik är åldrandets sjukdomar och vård av äldre. Miia Kivipelto kommer bland annat att arbeta med att utveckla en plattform för högkvalitativa kliniska studier av demenssjukdomar. – Jag är mycket glad och hedrad över att tilldelas donationsprofessuren. Den innebär att vi kan göra en långsiktig satsning för att bredda den geriatriska forskningen, och koppla samman vår befintliga forskning inom demens med flera aspekter av åldrande, säger Miia Kivipelto. De allra äldsta Utöver demens kommer forskningen också att täcka andra åldersrelaterade sjukdomar, multisjuklighet och läkemedelsanvändning bland äldre. I dagsläget finns kunskapsluckor inom vad som är den bästa vården för de allra äldsta, personer över 85 år. Situationen för dessa patienter är komplex eftersom de ofta har flera sjukdomar att ta hänsyn till vid behandling. – Vi vet heller inte vilka förebyggande insatser som kan hjälpa dem att åldras hälsosamt. I och med donationsprofessuren får vi tillgång till infrastruktur och patientunderlag som gör att vi bättre kan studera dessa frågor, säger Miia Kivipelto Installationsföreläsning Den 16 november 2016 hålls en installationsceremoni för den nya professuren på Stockholms Sjukhem då bland andra Karolinska Institutets vikarierande rektor Karin Dahlman-Wright medverkar. – Donationsprofessuren är ett viktigt tillskott till Karolinska Institutets åldrandeforskning. Det är också särskilt värdefullt att forskningen kommer att bedrivas i nära samarbete med Stockholms Sjukhem och de människor som forskningen syftar till att hjälpa, säger Karin Dahlman-Wright. I uppdraget ingår också handledning av forskarstuderande och att bidra till forskningsanknytning i utbildningen i geriatrik vid Karolinska Institutet. Stockholms Sjukhem Stockholms Sjukhem har tidigare donerat två professurer till Karolinska Institutet, en i geriatrik och en i palliativ medicin. Ett starkt samarbete finns också kring annan forskning och verksamhetsintegrerat lärande. Stockholms Sjukhem drivs och ägs sedan bildandet 1867 av en stiftelse utan vinstsyfte. Stockholms Sjukhem är en privat vårdgivare som driver verksamhet utifrån vårdavtal eller vårdval med kommuner och landstinget i Stockholms län. Stiftelsen har verksamhet inom avancerad sjukvård i hemmet, palliativ vård, rehabilitering, geriatrik, allmänmedicin och äldreomsorg.       
 Open menu Share
0		0	
10/19/16--13:55: Biomedicum skiftar fokus från bygge till själva forskningen
Nyligen togs beslutet om hur forskargrupperna och den övriga personalen ska sitta i Biomedicum, det nya forskningslaboratoriet på Karolinska Institutets campus Solna, som blir klart år 2018. Nu skiftar fokus från byggprocessen och inplacering av forskargrupper, till just forskningen, säger prefektgruppens ordförande Pontus Aspenström. Endast en smal passage skiljer de två byggnaderna Biomedicum och Aula Medica åt. De ligger tätt intill varandra på KI-sidan utmed Solnavägen, och det är här som Pontus Aspenström berättar om projektet som han har varit delaktig i sedan starten för fem år sedan. Tidigare var han en av dem som förde forskarnas talan, men sedan den första juli i år har han tagit över stafettpinnen som ordförande i prefektgruppen. Under ett halvår har han det övergripande ansvaret att se till att verkställa enligt plan innan ordförandeposten roterar igen. – Man får verkligen tänka, ’hur kan vi göra det här så bra som möjligt för så många som möjligt?’. Det kanske inte kommer falla alla i smaken till hundra procent men vi har försökt minimera fallgroparna, för vi har inte råd att missa nu när vi är så nära, säger Pontus Aspenström. Förberedelser och fortsatt planering Bland annat så har forskarna från de fem institutioner som ska flytta hit fått svara på vilka behov de har när det gäller infrastruktur och laboratorieutrustning, men också vilka andra forskargrupper de vill sitta nära. – Den senaste tiden har vi planerat väldigt aktivt och försökt jämka ihop alla grupper för att se till att alla institutioner och forskare blir nöjda vid inflyttningen. Nu när det är klart ska alla träffas och bestämma tillsammans hur de vill organisera sin närmiljö så att det blir så bra som möjligt, säger Pontus Aspenström. Konceptet för byggnaden är bland annat ”park i hus”. Genom att konstruera miljöer med mycket grönska ska huset kompensera för de buskar och träd som fanns på platsen innan bygget startade. – Jag tror att det kan bli väldigt häftigt. Det blir något nytt jämfört med det gamla klassiska KI, säger han. Första konferensen i oktober Inredningen satsar också på gemensamma ytor och ”gränder” mellan de tidigare enskilda institutionerna. Tanken är att erbjuda möjligheter för möten. – Det låter ju vackert i teorin men vi hoppas verkligen att vi kommer få till det i praktiken också. Nu skiftar fokus från byggprocessen och inplacering av forskargrupper, till just forskningen. Redan nu finns gemensamma aktiviteter, och den första vetenskapliga konferensen för Biomedicum är planerad till den 21 oktober i år. – Nu ligger det i våra och i forskarnas händer att bedriva den världsledande forskning som vi faktiskt är satta här för att göra, säger Pontus Aspenström.   Text: Mårten Göthlin Foto: Gustav Mårtensson En längre artikel har tidigare publicerats i KI Bladet 4/2016.   Biomedicum i korthet  Biomedicum kommer att samla en stor del av den experimentella forskningen på Karolinska Institutets campus Solna under ett och samma tak. Eftersom laboratorieutrustningen är både avancerad och dyr, ska den kunna utnyttjas av fler. Målet är att skapa samarbeten mellan forskargrupper inom både grundforskning och klinisk forskning, som främjar nya resultat. Bygget startade 2013 och inflyttningen sker 2018. 
 Open menu Share
0		0	
10/20/16--14:03: Ny forskning förbättrar miljön vid kvalitetsbestämning av cellulosa
Ett team svenska forskare under ledning av Agneta Richter-Dahlfors på Karolinska institutet har utvecklat ett system för att upptäcka cellulosa, som varken är invasivt eller förstörande. Att kunna upptäcka cellulosa är mycket viktigt för återvinning och utveckling av ren, förnybar energi. Hittills har det varit mycket svårt och kräver farliga kemikalier och specialutrustning . Cellulosa är en viktig del av all växtmaterial och är en av de vanligaste och mest använda molekylerna på planeten. Det är en lång, stark polymer som har ett antal olika användningsområden i textilier och förpackningar. Det kan också brytas ner till biogas, en process som i slutändan skulle kunna frigöra samhället från ett starkt beroende av fossila bränslen. Problemet med cellulosa är att det sällan förekommer i ren form och har varierande kvalitet. Att inte kunna korrekt bedöma kvaliteten och renheten gör återvinning och tillverkningsprocesser svårare och mindre effektiv. Syntetiserad molekyl kan åstadkomma enkel avläsning av kvalitet Den svenska forskargruppen har syntetiserat en icke-toxisk molekyl som enkelt kan appliceras på olika former av cellulosa och åstadkomma en enkel, optiskt avläsning av kvaliteten. Detta skulle kunna användas rutinmässigt och säkert vid processen för bearbetning av cellulosa, vilket ger flera alternativ för utplacering och optimering. Nuvarande metoder för att kvantifiera cellulosa är tekniskt mycket krävande och kräver hårda förbehandlingar med starka och korrosiva kemikalier i syfte att bryta ned polymererna för analys. De traditionella metoderna lider också av svårigheter att skala upp processen på grund av de stora mängder farliga kemikalier som krävs och den knappa tillgången till komplex apparatur för analys. – Nästa steg är göra tekniken tillgänglig för de olika industrier som är beroende av cellulosa samt skapa nya, säkra detektionssystem som minskar beroendet av farliga kemikalier, samt förbättra kvaliteten och effektiviteten i återvinningsprocessen , säger Agneta Richter-Dahlfors. Denna studie möjliggjordes genom finansiering från Carl Bennet AB, Familjen Erling-Perssons stiftelse och European Research Council.  Publikation “Nondestructive, real-time determination and visualization of cellulose, hemicellulose and lignin by luminescent oligothiophenes” Ferdinand X. Choong,  Marcus Bäck,Svava E. Steiner,Keira Melican, K. Peter R. Nilsson, Ulrica Edlund & Agneta Richter-Dahlfors Scientific Reports, 19 oktober 2016. Doi:10.1038/srep35578   
 Open menu Share
0		0	
10/20/16--14:03: Tre forskare från KI blir Ragnar Söderberg Fellows 2016
Tre unga forskare vid Karolinska Institutet har utsetts till Ragnar Söderbergforskare i medicin (Ragnar Söderberg Fellowship in medicine) 2016 och får vardera ett forskningsanslag på 8 miljoner kronor under fem års tid. De tre forskarna är Magda Bienko, Nicola Crosetto och Simon Elsässer, alla också verksamma vid SciLifeLab.  Anslaget från Ragnar Söderbergs stiftelse delas ut till lovande forskare i början av karriären, så att de får möjlighet att etablera nyskapande forskningsmiljöer och utveckla självständighet som forskare. I år delas anslaget ut till fem forskare, varav tre finns på institutionen för medicinsk biokemi och biofysik (MBB), Karolinska Institutet.   Den rumsliga organisationen av arvsmassan i bröstcancer Anslagstagare: Magda Bienko, forskarassistent, MBB De flesta cancerformer uppvisar stora förändringar i kromosomernas antal och struktur. För bröstcancer är kromosomförändringar en central process som orsakar felaktig reglering av ett flertal gener, vilket i sin tur kan elda på tumörutvecklingen. Oavsett vilken typ av förändringar som sker så kommer omförflyttningar inom, och mellan, kromosomerna ha en omfattande effekt på arvsmassans struktur, vilket i sin tur leder till en omfattande påverkan på genuttrycket. För att fullständigt förstå de sjukdomsalstrande konsekvenserna av kromosomförändringar krävs en komplett bild av de tredimensionella förändringarna hos cancercellens arvsmassa. Med nyutvecklade sekvenserings- och mikroskopimetoder studerar Magda Bienko hur strukturella förändringar i kromosomer påverkar den rumsliga organisationen hos hela arvsmassan. Forskningsprojektet syftar till att skapa en katalog över de olika kromosomförändringarna och fokusera på lokala topologier vid de mest förekommande generna i bröstcancer. Tack vare laboratoriets unika mikroskopiverktyg kan strukturdetaljer synliggöras direkt i cellerna, samtidigt som man följer deras aktivitet. Målet för Magda Bienkos forskningsprojekt är att förstå principerna för hur arvsmassan anpassar sig till de dramatiska strukturförändringar som sker vid bröstcancer. Potentiellt kan nya universella svagheter hos cancerceller upptäckas och därigenom leda till nya behandlingsstrategier. Mer om Magda Bienkos forskning Avancerad bestämning av variationen mellan celler i en tumör Anslagstagare: Nicola Crosetto, forskarassistent, MBB Under de senaste årtiondena har många framstående cancercenter runt om i världen börjat utveckla behandlingsprogram som baseras på begreppet personalized cancer medicine som innebär att behandlingen individanpassas och skräddarsys för patientens unika cancer snarare än att behandla all cancer lika. Trots stora satsningar på området så misslyckas många riktade behandlingar, troligtvis på grund av att den individuella cancern utgör ett eget mycket komplext ekosystem bestående av miljontals celler med olika egenskaper. Denna variation, eller så kallad ”intra-tumörheterogenitet” (ITH), har stor betydelse för hur, och om, tumören kommer att svara på behandling samt om den kommer att bilda livshotande metastaser eller inte. Därför är det viktigt att utveckla nya pålitliga metoder som kan mäta och visualisera ITH och sedan omvandla informationen till nytta för behandlande läkare. I Nicola Crosettos forskningsprojekt antar man den utmaningen genom att utveckla avancerade tekniker och beräkningsalgoritmer för att mäta olika parametrar i cancerprover och tillämpar dessa för att kartlägga ITH i bröstcancerpatienter som behandlats med neoadjuvant cellgiftsbehandling före operation. Projektet integrerar den spjutspetsteknologi som utvecklas på Science for Life Lab med klinisk expertis vid Karolinska universitetssjukhuset på ett unikt sätt och bidrar till att placera Sverige i framkant för individbaserad cancerbehandling. Mer om Nicola Crosettos forskning Relevansen av korta peptider som kodas av sORFs Anslagstagare: Simon Elsässer, forskarassistent, MBB I celler förekommer rikligt med korta peptider (sPEPs) som translateras av short open reading frames (sORFs). Trots att de är vanliga så förblir peptidernas funktion ett mysterium. Nyligen genomförda analyser av hela arvsmassan och av masspektrometriska studier har visat att det finns mer än tusen olika sPEP i däggdjursceller. Studier av en handfull sPEP visar att många av dem är involverade i humanbiologi och kan relateras till sjukdomar. Syftet med Simon Elsässers forskningsprojekt är att på ett systematiskt sätt kartlägga och namnge de korta peptider som kodas av sORFs, samt bestämma deras plats i cellen, deras peptidstabilitet samt deras molekylära funktion. Forskningsprojektet är det första i sitt slag – tidigare har ingen forskning syftat till att förstå funktionen hos mångfalden av alla humana sPEPs och identifiera potentiella biomarkörer och peptider som läkemedel är verksamma emot. Mer om Simon Elsässers forskning Forskningspresentationer och bilder: Ragnar Söderbergs stiftelse Se en film om årets Ragnar Söderberforskare i medicin Ragnar Söderberg Fellow in Medicine 2016 from Ragnar Söderbergs stiftelse on Vimeo.   
 Open menu Share
0		0	
10/23/16--15:37: Åtta internationella masterstudenter fick ta emot årets stipendier
Årets stipendiater vid KI:s globala masterprogram. Foto: Susanna Forsell För femte året i rad har Karolinska Institutet Global Master’s Scholarship delats ut till masterstudenter utanför Europa. Karolinska Institutets åtta globala mastersprogram hade i år det största söktrycket av alla svenska lärosäten för masterprogram hösten 2016. I år var det åtta masterstudenter av 1 200 sökande som fick ta emot stipendiet värda 180 000 till 360 000 kronor vid en ceremoni den 18 oktober. Stipendierna ska täcka studenternas studieavgift och medlen kommer från Universitets- och högskolerådet, UHR. – Det här är en viktig del i KI:s strategi och arbete med att bli ett mer internationellt universitet, säger Gunnar Nilsson, prodekan för utbildning vid KI, som också uppskattade det personliga mötet med studenterna. ”Det är häftigt” Stipendiet är helt meritbaserat och utgår från studentens betyg, arbetslivserfarenhet, forskningserfarenhet och ett så kallat motivationsbrev som studenterna själva får skriva i sin ansökan. En av stipendiaterna är Ka Wai Lee från Hongkong som studerar Molecular Techniques in Life science – ett gemensamt masterprogram för KI, KTH och Stockholms universitet. – Anledningen till att jag valde KI, som många andra här, var för det goda ryktet och kvalitén. Jag tycker dessutom mycket om mina kurser och föreläsningarna är jättebra. Det är häftigt att jag kan gå till olika universitet och studera vad de faktiskt specialiserar sig på, det är en bra kombination för mig, säger Ka Wai Lee. Stipendiaten Isabel Hernandez från Mexiko studerar masterprogrammet i bioentreprenörskap: – Jag gillar verkligen det här programmet inom entreprenörskap för att det tillåter två olika världar som kan samarbeta, forskning och entreprenörskap. De två kompletterar varandra och jag tror att det gör skillnad för patienten, säger hon. Flest sökande till KI Inför hösten 2016 sökte över 3 000 studenter från 128 länder till KI:s globala masterprogram och KI är också det lärosäte i Sverige som har flest sökande per program till de internationella masterprogrammen. Under ceremonin var vikarierande rektor Karin Dahlman-Wright på plats för att dela ut stipendierna: – Det är fantastiskt roligt, det här är studenter som är väldigt ambitiösa från olika delar av världen, säger hon.   Text och foto: Susanna Forsell 
 Open menu Share
0		0	
10/23/16--15:37: Ny forskning ger cancerpatienter större chans till överlevnad
Cancer är fortsatt en av de vanligaste och mest dödliga sjukdomarna. Nu har forskare vid Karolinska Institutet under ledning av professor Yihai Cao identifierat tidigare okända sätt som tumörceller använder för att sprida sig. Denna nya kunskap kan i framtiden användas till att utveckla ny och effektiv behandling för att förhindra metastaser och förbättra chanserna för överlevnad bland patienter. Cancer är en sjukdom som beror på uppkomsten av en elakartad tumör som oftast inte bara är begränsad till ett område eller ett organ. Tumörcellerna kan sprida sig via blodkärlsystemet och börja växa i flera organ samtidigt. Spridning av tumörceller via metastasering är väldigt vanligt. Det finns idag ingen behandling som är effektiv för att bota dessa patienter. Där till så har vi endast begränsad kunskap om hur metastasering sker. – I den beskrivna forskningen har vi identifierat tidigare okända sätt som tumörceller använder sig av för att underlätta sin spridning. Den nya kunskapen vi bidragit med, skulle kunna användas till att utveckla ny och effektiv behandling för att förhindra metastaser och därmed förbättra överlevnaden av patienter, säger professor Yihai Cao. En tumör består inte endast av elakartade tumörceller, det är en komplicerad vävnad med många olika delar. Dessa delar utgör också viktiga delar i kroppens normala organ. – Överallt i kroppen är det viktigt med tillräcklig blodtillförsel, tumörer är inget undantag. Blodkärl kan bildas för att möta behovet i det specifika organet. Samma process sker i tumörer där det kan byggas upp nya blodkärl för att förse med tillräckligt mycket syre och näring, fortsätter Yihai Cao. Vill förstå förändringar i tumörvävnaden Blodkärlen omges av pericyter – stödceller – som ska ge stabilitet och förhindra läckage. I tumörer är detta skyddande lager ofta sämre jämfört med normala organ. Dessutom finns det speciella bindvävsceller, så kallade fibroblaster, som ger stabilitet till organet. Immunceller finns också i organen och spelar en roll i skyddandet från inkräktare och möjliga sjukdomar. Den forskning som professor Caos grupp bedriver fokuserar på att förstå hur förändringar inom tumörvävnaden påverkar tumörtillväxt och spridning av tumörceller. – I det beskrivna arbetet har vi fokuserat på att försöka förstå hur pericyter bidrar till metastasering. Tidigare studier har kopplat samman pericyter och metastaser ur ett passivt perspektiv och endast tittat på antalet pericyter och därmed hur väl skyddade blodkärlen är. Nu har vi funnit att pericyter spelar en aktiv roll och bidrar till metastaser genom två olika sätt, säger professor Cao vidare. Slutsatserna kan ge nya läkemedel I sin första artikel har forskargruppen identifierat hur aktiverade pericyter kan påverka en viss typ av immunceller, makrofager. Makrofager är i det fallet de viktigaste medhjälparna för spridning av tumörceller. För att bekräfta detta gjorde gruppen experiment där makrofager på olika sätt förhindrades i tumörer. De kunde då påvisa att metastaser var mindre förekommande. Det fanns en tydlig signalväg som var inblandad som skulle kunna användas för utveckling av behandling. I den andra artikeln upptäckte man att pericyter kan förändras till att bli lika andra typer av celler. De identifierade hur pericyter kan övergå till att bli fibroblast-liknande celler. De såg att fibroblaster med ursprung som pericyter ökade antalet blodkärl i tumörer. Dessa blodkärl används sedan av tumörcellerna för att sprida sig i kroppen Gruppens forskning, publicerad i dessa två artiklar, visar hur normala celler i tumörvävnaden blir påverkade till att bli tumörfrämjande. Genom att använda den kunskapen till att utveckla läkemedel för att blockera dessa två nyligen identifierade signalvägar kan man i framtiden möjligtvis minska metastaser och öka antalet överlevande. Publikationer Pericyte–fibroblast transition promotes tumor growth and metastasis Kayoko Hosaka, Yunlong Yanga, Takahiro Seki, Carina Fischer, Olivier Dubey, Erik Fredlund, Johan Hartman, Piotr Religa, Hiromasa Morikawa, Yoko Ishii, Masakiyo Sasahara, Ola Larsson, Giulio Cossu, Renhai Cao, Sharon Lim, Yihai Cao PNAS, online 20september 2016,  doi: 10.1073/pnas.1608384113. Epub 2016 Sep 7. The PDGF-BB-SOX7 axis-modulated IL-33 in pericytes and stromal cells promotes metastasis through tumour-associated macrophages Yunlong Yang, Patrik Andersson, Kayoko Hosaka, Yin Zhang, Renhai Cao, Hideki Iwamoto, Xiaojuan Yang, Masaki Nakamura, Jian Wang, Rujie Zhuang, Hiromasa Morikawa, Yuan Xue, Harald Braun, Rudi Beyaert, Nilesh Samani, Susumu Nakae, Emily Hams, Steen Dissing, Padraic G. Fallon, Robert Langer & Yihai Cao Nature Communications, online 6 maj 2016,  doi: 10.1038/ncomms11385 
 Open menu Share
0		0	
10/26/16--16:29: Folkhälsoministern diskuterade hälsoklyftorna under sitt besök på KI
  Gabriel Wikström, folkhälso-, sjukvårds- och idrottsminister, besökte i förra veckan Karolinska Institutet. Syftet var att lära sig mer om verksamheten och att diskutera samverkan mellan universitetet och hälso- och sjukvården. Under sitt besök den 21 oktober fick ministern besöka forskningsmiljöer på Karolinska Institutets campus i Solna och ta del av föredrag av forskare som är verksamma vid KI och som också arbetar kliniskt. Efteråt konstaterade Gabriel Wikström att han lärt sig en hel del, men att samverkan med hälso- och sjukvården behöver stärkas ännu mer. Han talade också om att KI har en viktig roll i regeringens mål att sluta hälsoklyftorna i samhället. – Det är en av de viktigaste frågorna, och ska vi lyckas med det så behöver vi ha ny kunskap på området. Vi behöver också ha kunskap om hur vi kan implementera metoder och insatser på ett bättre sätt än vad vi gör i dag, säger Gabriel Wikström. Kan KI bidra till det? – Det tror jag, och av vad jag har fått se här i dag så är man långt framme på det här området, inte bara när det gäller medicinska behandlingar utan också mer utav ett förebyggande arbete, och det är vad som kommer att behövas om vi ska kunna sluta hälsoklyftorna. Det första stoppet under besöket var SciLifeLab (Science for Life Laboratory), nationellt centrum för molekylära biovetenskaper med fokus på hälsa och miljö. Forskarna här kan snabbt utföra DNA-sekvensering, som bland annat används till att diagnosticera ovanliga ärftliga sjukdomar. Tekniken kan ha livsavgörande betydelse för patienter som skyndsamt behöver en diagnos för att få rätt behandling. – Jag tycker att det var väldigt intressant och det är fantastiskt att se hur fort utvecklingen går, både den nya tekniken och hur den påverkar arbetsprocesser, kunskapsinnehåll i utbildningar och sättet som man förmår samarbeta med olika aktörer, säger Gabriel Wikström. Karolinska Institutets vikarierande rektor Karin Dahlman-Wright anser att det viktigt att Sveriges minister för folkhälsa och sjukvård får möjlighet att besöka och lära sig mer om universitetet. – De senaste åren har det varit mycket fokus på den banbrytande grundforskningen vid KI. Samtidigt gör vi också mycket som förbättrar människors hälsa mer direkt, till exempel genom den kliniska forskningen, och det är den verksamheten vi lyfter fram under besöket i dag, säger Karin Dahlman-Wright. Text: Selma Wolofsky 
 Open menu Share
0		0	
10/26/16--16:29: Henrik Grönberg får Nordiska medicinpriset
Professor Henrik Grönberg vid institutionen för medicinsk epidemiologi och biostatistik tilldelas Nordiska Medicinpriset 2016, för sin forskning på genetiska faktorers betydelse vid prostatacancer.  Utmärkelsen är ett av Nordens största inom medicinområdet och avser i år forskning om bröstcancer och prostatacancer. Henrik Grönberg får priset med motiveringen "...för sina omfattande och internationellt ledande studier rörande genetiska faktorers betydelse vid prostatacancer. Hans translationella forskning har haft stor betydelse för förståelsen av genetiska markörers roll vid diagnostik av prostatacancer." Han delar priset och prissumman om en miljon kronor med Jonas Hugosson, forskare inom prostatacancer, Göteborgs universitet samt forskarna Heikki Joensuu, Helsingfors universitet och Lisa Rydén, Lunds universitet, som båda forskar på bröstcancer. Den gemensamma prismotivering lyder "för deras internationellt ledande forskning som skapat en omfattande och viktig vetenskaplig bas rörande diagnostik och behandling av bröstcancer respektive prostatacancer". Nordiska Medicinpriset delas ut av Stiftelsen för Nordiska Medicinpriset i samarbete med Folksam. Pristagare utses efter ett omfattande nomineringsförfarande där de medicinska fakulteterna vid universiteten i Norden inbjuds att föreslå pristagare. Läs pressmeddelande från Folksam 
 Open menu Share
0		0	
10/29/16--17:14: Mjölksyremätning ger bättre behandling vid förlossning
Värksvaghet vid förlossning är ett stort problem inom obstetriken. En studie från Karolinska Institutet visar på en enkel metod som kan förbättra möjligheterna att bedöma och behandla värksvaghet. Studien är publicerad i tidskriften PLOS ONE och bland annat finansierad av Bill and Melinda Gates Foundation. Värksvaghet innebär att kvinnan har smärtsamma men ineffektiva värkar. Livmodersammandragningar kommer regelbundet men livmoderhalsen vidgas inte och fostret tränger inte ner igenom förlossningskanalen. Vid all muskelansträngning bildas mjölksyra, så även i livmoderns muskulatur.  Mjölksyreproduktionen sker framförallt i samband med syrebrist i muskeln. Vid värksvaghet blir perioderna av syrebrist längre och mjölksyra ansamlas. Bara i Sverige diagnostiseras omkring 20 000 kvinnor per år med värksvaghet, vilket resulterar i avstannad förlossning. De bakomliggande orsakerna är inte kända men tillståndet behandlas med oxytosin, vars effekt dock varierar kraftigt mellan individer. Studier vid Karolinska Institutet och Södersjukhuset visar på ett nära samband mellan livmoderns mjölksyra och nivån av mjölksyra I fostervattnet. Genom att analysera fostervatten som rinner ut under förlossningen kan förlossningspersonal få god information om livmoderns aktuella mjölksyrenivå. – Vi har utvecklat en klinisk applikation som mäter mjölksyrenivån i fostervattnet, säger Eva Wiberg Itzel, docent vid Institutionen för klinisk forskning och utbildning vid Karolinska Institutet. Den gör att vi bättre kan handlägga den enskilda kvinnans förlossning. Studien visar att stimulans med oxytocin fungerar bra vid avstannade förlossningar där mjölksyrenivån i fostervattnet är låg. I 75 procent av fallen avslutades förlossningen spontant vaginalt och kejsarsnittsfrekvensen var nio procent. I gruppen med uppmätt hög mjölksyrehalt var den spontana vaginala förlossningsfrekvensen betydligt lägre: 36 procent och 37 procent förlöstes med kejsarsnitt. Vid avstannad förlossning och hög mjölksyrehalt förekom oftare komplikationer som blödningar och infektioner liksom att barnet föds med syrebrist. Forskningsresultaten visar på ett möjligt förbättrat omhändertagande av mor och barn vid förlossning, såväl i Sverige som i andra länder. – Globalt sett dör många kvinnor av komplikationer kopplade till värksvaghet. Att vi får möjlighet att mäta individuella skillnader i mjölksyreproduktion innebär att vi kan skräddarsy och göra individuella bedömningen vid varje förlossning. Framför allt innebär det att vi kan använda oxytocin där det gör mest nytta, säger Eva Wiberg Itzel. Övriga finansiärer till studien är Johan & Jacob Söderbergs stiftelse och Stiftelsen Olle Engkvist byggmästare. Publikation ”Amniotic fluid lactate (AFL): a new predictor of labor outcome in dystocic deliveries” Eva Wiberg-Itzel, Andrea B Pembe, Hans Järnbert-Pettersson, Margareta Norman, Anna-Carin Wihlbäck, Irene Hoesli, Monya Todesco Bernasconi, Elie Azria, Helena Åkerud och Elisabet Darj. PLOS ONE, publicerad online 26 oktober 2016, doi: 10.1371/journal.pone.0161546   
 Open menu Share
0		0	
10/29/16--17:14: Kungligt besök när Äldreforskningens hus höll öppet för allmänheten
Torsdagen den 27 oktober bjöd Äldreforskningens hus i Stockholm in till en temadag för att uppmärksamma forskning om åldrande och åldrandets sjukdomar. Drottning Silvia deltog och höll även inledningstalet i Aula Medica. Redan tidigt på morgonen öppnades dörrarna till Äldreforskningens hus, där arrangörerna Aging Research Center, Svenskt Demenscentrum och Stiftelsen Äldrecentrum tog emot besökarna. Under förmiddagen kunde man bland annat testa sitt luktsinne, träna sitt minne i Hjärnlabbet och ställa frågor till husets ämnesexperter. Till eftermiddagen flyttades fokus till föredrag i Aula Medica om äldreforskning. Inför det anlände Drottning Silvia till evenemanget och välkomnades då av Karolinska Institutets vikarierande rektor Karin Dahlman-Wright. 
 Open menu Share
0		0	
10/29/16--17:14: Studenternas kväll för global hälsa
Den 24 oktober, samma dag som FN:s årsdag, arrangerade studenter på Karolinska Institutet för andra året i rad en Global Health Night. Med uppemot 1 000 anmälda besökare, och talare från bland annat Karolinska Institutet, Sida och WHO, blev det en helkväll som satte ljuset på global hälsa. KI Nyheter var där.   Film: Susanna Forsell Läs mer om Global Health Night 2016   
 Open menu Share
0		0	
10/29/16--17:14: Självförnyande mördarceller nyckeln till att få immunterapi att fungera
En liten molekyl som kan förändra kortlivade ”mördar-T-celler” till långlivade förnybara celler som kan stanna i kroppen en längre period och som aktiveras när det är nödvändigt för att förstöra tumörceller, kan hjälpa till att göra cellbaserad immunterapi till ett realistiskt alternativ för att behandla cancer. För att försvara oss från invaderande virus, bakterier och från hot som maligna tumörceller, anlitar vårt immunsystem en armé av specialicerade immunceller. Precis som en konventionell armé utgörs av olika typer av soldater med olika roller, så har även dessa immunceller särskilda funktioner. Bland dessa celler finns cytotoxiska T-celler – “mördar T-celler”, vars huvudsakliga function är att patrullera I våra kroppar, programmerade att identifier och förstöra infekterade eller cancerartade celler. Forskarna försöker nu tämja de här cellerna som ett sätt att bekämpa cancer, genom att odla T-celler som är programmerade att känna igen cancerceller. Sedan återinförs cellerna i kroppen för att förstöra tumören – ett tillvägagångssätt känt som adoptiv immunterapi. Nu har ett internationellt forskarlag under ledning av bland andra professor Randall Johnson från Karolinska Institutet och forskare vid Universitetet i Cambridge identifierat ett sätt att förlänga T-cellernas livscykel, en upptäckt som kan hjälpa forskarna att komma förbi ett av de huvudproblem som förhindrar utvecklingen inom immunterapi. I en artikel publicerad I Nature har forskarna identifierat en ny roll för en molekyl med beteckningen 2-hydroxyglutarat, eller 2-HG, som är känd för att påskynda abnorm tillväxt hos tumörceller. Forskarlaget har visat att en lätt förändrad variant av molekylen även spelar en normal men kritisk roll i T-cellens funktion: den kan påverka T-celler till att befinna sig i ett ”minnesläge”. Detta är ett läge där cellerna kan förnya sig själva, fortleva en längre tid och återaktivera sig för att bekämpa infektioner eller cancer. Forskningen är till stor del finansierad av the Wellcome Trust. Publikation S-2-hydroxyglutarate regulates CD8+ T-lymphocyte fate Petros A. Tyrakis, Asis Palazon, David Macias, Kian. L. Lee, Anthony. T. Phan, Pedro Veliça, Jia You, Grace S. Chia, Jingwei Sim, Andrew Doedens, Alice Abelanet, Colin E. Evans, John R. Griffiths, Lorenz Poellinger, Ananda. W. Goldrath & Randall S. Johnson Nature. Publicerad online 27 oktober 2016, doi:10.1038/nature20165 
 Open menu Share
0		0	
10/29/16--17:14: Gemensam forskning leder till ny Parkinsonbehandling
I två artiklar som publiceras i Cell Stem Cell presenterar forskare från Karolinska Institutet och Lunds Universitet resultat som medfört att protokollet för dopamincelltillverkning kan modifieras. Det nya är nu moget för kliniskt bruk i människa. En av forskningens utmaningar för framtiden är att kunna använda cellterapi för att behandla Parkinsons sjukdom. I Parkinsons sjukdom orsakas allvarliga symptom av degeneration av de nervceller som använder dopamin som signalmolekyl. Nyckeln till framgång för framtida cellterapi är att effektivt kunna tillverka de celler som degenererar från stamceller. Avsikten är att kunna transplantera dopamincellerna till Parkinsonsjuka patienter. I två artiklar som publiceras i Cell Stem Cell presenterar nu forskare från Karolinska Institutet och Lunds Universitet resultaten av ett samarbete mellan två forskargrupper under ledning av Thomas Perlmann vid KI/Ludwig Cancer Research och Malin Parmar vid Lunds universitet . Resultat med stor relevans för cellterapiforskningen Det första arbetet presenterar resultatet från RNA-sekvensering av enskilda celler, så kallad ”single-cell RNAseq”, för att i detalj studera den tidiga utvecklingen av dopaminceller. Genom att använda musembryon från en transgen musstam med en fluorescerande markör har man renat fram och sekvenserat de mest relevanta cellerna från musembryon. Det har i sin tur gjort att det totala genuttrycket under utvecklingen av dopaminceller och närbesläktade celltyper har kunnat rekonstrueras med väldigt hög upplösning. – Helt oväntat visar resultaten att dopamincellerna under sin tidiga utveckling är mycket närbesläktade med en celltyp som bildas nära det område där dopamincellerna normalt bildas. Den närbesläktade celltypen utvecklas till s.k. STN-celler, en nervcelltyp som använder glutaminsyra som signalmolekyl och som inte degenererar i Parkinsons sjukdom. Resultaten har väldigt stor relevans för cellterapiforskningen eftersom alla viktiga markörer som tidigare använts som guide för dopamincell-tillverkning nu visat sig vara gemensamma för de bägge nervcelltyperna, säger Thomas Perlmann i en kommentar. Ny kunskap modifierade protokollet för dopamincelltillverkning I det andra arbetet har författarna använt RNA sekvensering för att analysera global genexpression i över 30 ”batcher” av mänskliga celler preparerade från stamceller som senare transplanterats till en råttmodell för Parkinsons sjukdom. Analysen visade att de markörer som normalt används inte alls är prediktiva för ett bra kliniskt utfall. Eftersom resultaten från det första arbetet visat att markörerna i själva verket inte är unika för dopaminceller, utan även uttrycks i STN-celler, förklarades orsaken till att de använda markörerna inte ger en god predikterbarhet. Mycket riktigt visade sig transplantaten ofta innehålla många STN-celler, utöver de dopamin-celler som ger klinisk effekt. Med denna kunskap i bagaget kunde protokollet för dopamincelltillverkning modifieras. Det nya protokollet visade sig vara överlägset det gamla och är nu moget för kliniskt bruk i människa. – De här bägge publikationerna är utmärkta exempel på hur viktiga framsteg kan nås då grupper inom både basal respektive klinisk/translationell forskning bedriver ett nära samarbete. För svensk forskning är det också glädjande med produktiv interaktion över universitetsgränserna, som i detta fall resulterat i mycket viktiga framsteg för translationell stamcellsforskning, avslutar Thomas Perlmann. Publikationer Single-Cell Analysis Reveals a Close Relationship between Differentiating Dopamine and Subthalamic Nucleus Neuronal Lineages Nigel Kee, Nikolaos Volakakis, Agnete Kirkeby, Lina Dahl, Helena Storvall, Sara Nolbrant, Laura Lahti, Åsa K. Björklund, Linda Gillberg, Eliza Joodmardi, Rickard Sandberg, Malin Parmar, Thomas Perlmann5 Cell Stem Cell. Publicerad online 27 oktober 2016. http://dx.doi.org/10.1016/j.stem.2016.10.003 Predictive Markers Guide Differentiation to Improve Graft Outcome in Clinical Translation of hESC-Based Therapy for Parkinson’s Disease Agnete Kirkeby, Sara Nolbrant, Katarina Tiklova, Andreas Heuer, Nigel Kee, Tiago Cardoso, Daniella Rylander Ottosson, Mariah J. Lelos, Pedro Rifes, Stephen B. Dunnett, Shane Grealish, Thomas Perlmann, Malin Parmar Cell Stem Cell. Publicerad online 27 oktober 2016.  DOI: http://dx.doi.org/10.1016/j.stem.2016.09.004   
 Open menu Share
0		0	
10/29/16--17:14: Efter Heckscher-utredningen: Åtgärdsplan klar för KI
Karolinska Institutets styrelse, konsistoriet, gav tidigare i höstas rektor Karin Dahlman-Wright uppdraget att ta fram en åtgärdsplan, som en följd av Heckschers externa utredning av KI:s hantering av Macchiarini-ärendet. Utredningen pekade på brister och lämnade rekommendationer som nu ligger till grund för åtgärdsplanen. Åtgärdsplanen utgår från strategidokumentet Strategi 2018, och tydliggör viktiga förbättringsområden för universitetet. Men den innehåller också åtgärder som är en direkt följd av Heckschers utredning samt KI:s internrevision av Clintec, institutionen för klinisk vetenskap, intervention och teknik. Den 10 oktober beslutade konsistoriet att ställa sig bakom åtgärdsplanens inriktning och gav samtidigt rektor i uppdrag att utveckla och genomföra åtgärderna i planen. I samband med konsistoriets sammanträde den 5 december ska rektor redovisa en tidsatt projektplan grundad på åtgärdsplanen. Åtgärdsplanen bygger på tre huvudområden: Den interna kulturen och ledarskapet vid KI, kvalitetsfrågor inklusive regelefterlevnad samt organisationsfrågor där gränssnittet mot Karolinska universitetssjukhuset ingår. I planen preciseras åtgärder för alla de rekommendationer som ges i Heckschers utredning liksom i internrevisionens rapport. Många av KI:s verksamheter kommer att vara involverade i att genomföra det som föreslås i åtgärdsplanen och det handlar om insatser både på kort och lång sikt. – Nu behöver vi hjälpas åt för att se till att vi blir ett ännu bättre och starkare KI. Ingen ska behöva tveka över att KI:s verksamhet präglas av hög kvalitet och etik, säger Karin Dahlman-Wright, vikarierande rektor KI. Bland åtgärderna finns till exempel: interna utbildningsinsatser för att främja ett hållbart ledarskap tydliga regler som ska säkerställa att avsteg från delegationsordningen dokumenteras stärkta rutiner vid rekrytering förbättrad forskningsdokumentation nya rutiner i ärenden om misstänkt forskningsfusk klargörande av ansvarsfördelning mellan Karolinska Institutet och Karolinska universitetssjukhuset. 
 Open menu Share
0		0	
10/29/16--17:14: Nya forskningsrön kring endoskopi under graviditeten
Enligt tidigare rekommendationer bör kvinnor undvika endoskopi under graviditeten. Nya analyser av forskare från Karolinska Institutet och Columbia-universitetet gör att dessa rekommendationer nu kan ifrågasättas. I ett samarbete mellan Karolinska Institutet och Columbia-universitet i New York, USA, har forskarna studerat över 3000 graviditeter till kvinnor som genomgått så kallad endoskopi under graviditeten. Forskningsledare har varit professor Jonas F Ludvigsson vid institutionen för medicinsk epidemiologi KI. Endoskopi är ett samlingsnamn för gastroskopi, coloskopi och ERCP när man undersöker gallblåsan/bukspottskörteln. Fram tills nu har man rekommenderat kvinnor att undvika endoskopi under graviditeten då tidigare forskning talat för att en sådan undersökning kan påverka graviditet och foster negativt. Tidigare forskning har dock varit begränsade till ett litet antal barn med påföljande osäkerhet i riskbedömning, och till kvinnor som haft svår magtarmsjukdom vilken i sig riskerar att påverka graviditeten och fostret. I en första analys visade forskarna att kvinnor som genomför en endoskopi under graviditeten löper en ökad risk att få för tidigt födda och tillväxthämmande barn. Men den förhöjda risken minskade väsentligt när man enbart studerade kvinnor utan svår magtarmsjukdom (och jämförde kvinnor med respektive utan endoskopi under graviditeten). När man i en sista analys jämförde graviditeter till samma kvinna där bara den ena graviditeten exponerats för endoskopi sågs ingen påverkan på barnets födelsevikt eller tillväxt. Publikation Outcomes of Pregnancies for Women Undergoing Endoscopy While They Were Pregnant—a Nationwide Cohort Study Jonas F. Ludvigsson, Benjamin Lebwohl, Anders Ekbom, Ravi Kiran, Peter HR. Green, Jonas Höijer, Olof Stephansson NCBI, publicerad online 20 oktober 2016. doi: 10.1053/j.gastro.2016.10.016 
 Open menu Share
0		0	En tidigare okänd säkerhetsmekanism i vårt immunförsvar ser till att autoimmuna sjukdomar inte uppstår. Forskare från Karolinska Institutet har upptäckt att en cell i vårt nedärvda immunförsvar kan hindra vårt inlärda (adaptiva) immunförsvar från att reagera mot kroppens egna celler, vilket annars kan leda till autoimmuna sjukdomar som SLE. Studien publiceras i den vetenskapliga tidskriften Nature Immunology. Autoimmuna sjukdomar och allergi, vars gemensamma nämnare är att immunsystemet sätter igång en immunologisk reaktion hos de drabbade blir allt vanligare. Vid autoimmuna sjukdomar, som den reumatiska sjukdomen SLE, reagerar man på kroppsegna celler. En av våra viktigaste spelare i vårt inlärda (adaptiva) immunförsvar är de vita blodkroppar som kallas B-lymfocyter. Dessa har visat sig spela en viktig roll i flertal autoimmuna sjukdomar, som exempelvis SLE, eftersom det är dessa som börjar reagera mot kroppens egna strukturer och ger upphov till symtomen. – Vår forskargrupp har länge intresserat sig för B-lymfocyter och vad som går fel i regleringen i olika typer av autoimmuna sjukdomar, säger Mikael Karlsson, professor vid institutionen för mikrobiologi, tumör- och cellbiologi. Neutrofiler har en viktig funktion i samspel med B-lymfocyter Det är sedan länge känt att en viss celltyp, som kallas neutrofiler och tillhör det nedärvda immunförsvaret, spelar en viktig roll i sårläkning och det tidiga immunförsvaret. Genom studier på laboratoriemöss har KI-forskarna nu upptäckt att neutrofiler har ytterligare en viktig funktion i samspel med B-lymfocyter. Det forskarna fann var en säkerhetsmekanism som hindrar B-lymfocyter från att reagera mot kroppseget antigen. – Vi har upptäckt en mekanism i immunsystemet som man inte kände till tidigare och som hindrar autoimmun sjukdom. Vi tror att personer med autoimmuna sjukdomar, som SLE, skulle kunna sakna den här säkerhetsmekanismen, säger Mikael Karlsson. När en inflammation uppstår i kroppen påverkar neutrofilerna B-lymfocyterna i mjälten att börja producera antikroppar som bromsar en infektion. Men samtidigt som detta sker talar neutrofilerna också med en sorts immuncell, som kallas NKT-cell, och säger åt den att reglera responsen så att man inte drabbas av en överreaktion. Det är känt sedan tidigare att SLE-patienter inte har lika många NKT-celler än andra, vilket skulle kunna vara en bidragande orsak till att B-lymfocyterna inte kan regleras. – Förutom att fyndet är intressant för hur immunsystemet fungerar rent allmänt kan det vara mycket viktigt för personer med andra autoimmuna sjukdomar. Vi tror att den här mekanismen skulle kunna utnyttjas för att reglera B-lymfocyter i olika sjukdomstillstånd och kanske vara en väg framåt att stoppa sjukdomen SLE, säger han. Forskningen har finansierats av Vetenskapsrådet, Reumatikerförbundet, Stiftelsen Olle Byggmästare med flera. Publikation ”Neutrophils license iNKT cells to regulate self-reactive mouse B cell responses” Thomas Hägglöf, Saikiran K. Sedimbi, Jennifer L. Yates, Roham Parsa, Briana Hauff Salas, Robert A. Harris, Elizabeth A. Leadbetter, Mikael C. I. Karlsson Nature Immunology, 31 oktober 2016, doi: 10.1038/ni.3583 
 Open menu Share
0		0	
11/05/16--18:24: Korta RNA-molekyler kartlagda i enskild cell
Forskare vid Karolinska Institutet och Ludwiginstitutet för cancerforskning har lyckats kartlägga förekomsten av korta, icke-kodande, RNA-sekvenser i enskilda embryonala stamceller. Den nya analysmetoden kan ge ökad kunskap om hur våra gener regleras och olika celltyper utvecklas. När information i våra gener ska användas, till exempel för att bygga ett protein, översätts den först till budbärar-RNA som fungerar om en ritning för proteinet. I våra celler finns även icke-kodande korta RNA-sekvenser, som inte bidrar till att bilda proteiner och vars funktioner är delvis okända. Bäst utforskade av dessa är mikro-RNA (miRNA) som kan interagera med budbärar-RNA, och därigenom reglera genernas användning och cellens funktion. Forskare vid Karolinska Institutet har nu kartlagt förekomsten av korta RNA-sekvenser i en enskild cell. Tidigare forskning kring korta RNA-molekyler bygger på analys av många celler samtidigt, vilket gör det svårare att studera den exakta funktionen. – Den kunskap som finns kring korta RNA-molekyler är ganska allmän. Man har en bild av de generella mekanismerna, men det är mer oklart vilken roll de här molekylerna spelar i olika typer av celler eller vid olika sjukdomar, säger Rickard Sandberg, professor vid institutionen för cell- och molekylärbiologi, som också är forskare vid Ludwiginstitutet för cancerforskning. Två typer av embryonala stamceller Analysen gjordes med så kallad single cell transkriptomik, en teknik som gör det möjligt att kartlägga det absoluta antalet av olika RNA-molekyler i en cell. Forskarna gjorde analysen på två typer av embryonala stamceller framodlade för att efterlikna det tidiga embryot, innan respektive efter det har fäst i livmoderslemhinnan. Forskarna fann stora mängder av miRNA, men även kortare RNA-fragment (tRNA och snoRNA) vars funktioner är mer okända. Resultaten visar att också att uttrycket av miRNA varierade mellan de två typerna av embryonala stamceller. – Det här är grundforskning som visar att metoden fungerar och ger uppslag för vidare forskning. Att kartlägga nivåerna av korta RNA-molekyler i en cell är ett första steg i kartläggningen av vilken specifik funktion dessa molekyler har i cellen, säger Omid Faridani, en av förstaförfattarna till studien. På lång sikt kan Rickard Sandberg tänka sig kliniska tillämpningar av metoden. – Vi är till exempel intresserade av vilken roll korta RNA-molekyler spelar för den embryonala utvecklingen. Vi hoppas att med mer kunskap kanske den här metoden kan komma att användas för att identifiera vilka embryon som har bäst chans att utvecklas, vilket i så fall skulle kunna användas för att förbättra dagens IVF-behandlingar, säger Rickard Sandberg. Publikation Single-cell sequencing of the small-RNA transcriptome Omid R. Faridani, Ilgar Abdullayev, Michael Hagemann-Jensen, John P. Schell, Fredrik Lanner och Rickard Sandberg Nature Biotechnology, online 31 oktober 2016,  doi:10.1038/nbt.3701 
 Open menu Share
0		0	
11/01/16--01:00: Miljoner till KI-forskare från Familjen Erling-Perssons stiftelse
Tre forskningsprojekt som leds från Karolinska Institutet får i år anslag från Familjen Erling-Perssons stiftelse på sammanlagt 41 miljoner kronor. Forskare från KI ingår även i ett projekt som leds från KTH som nu får ett stort anslag från stiftelsen. I sitt stöd till forskning prioriterar Familjen Erling-Perssons stiftelse projekt med fokus på vård och hälsa. Forskningen ska gärna vara patientnära och tillämpningsinriktad och bygga på tvärvetenskapligt samarbete. Plattform för registerbaserad randomiserad klinisk prövning inom hjärtsvikt Projekt: A platform for and conduct of the first Registry-Randomized Clinical Trial in heart failure: The Spironolactone Initiation Registry Randomized Interventional Trial in Heart Failure with Preserved Ejection Fraction (SPIRRIT-HFPEF) Forskningsledare: Lars H. Lund, institutionen för medicin, Solna, Karolinska Institutet Samarbetspartners: Nationella hjärtsviktsregistret RiksSvikt och Uppsala Clinical Research Center Anslag: 10 miljoner kronor fördelat på tre år. För att kunna avgöra om en medicinsk behandling är effektiv, behöver den studeras i randomiserade kliniska prövningar. Konventionella studier av detta slag har dock blivit allt mer komplicerade och kostsamma att genomföra. Registerbaserade randomiserade kliniska prövningar är ett nytt koncept, där Sverige har gått i bräschen och där man kan använda redan existerande patientregister. Hjärtsvikt är en vanligt förekommande och bidrar till kraftigt försämrad livskvalitet eller leder till döden. Vid hjärtsvikt har patienten antingen svårt att pumpa blod till hjärtat eller att fylla hjärtat med blod. Den första varianten av hjärtsvikt går att behandla, medan den andra varianten idag saknar behandling. Läkemedlet spironolakton används framgångsrikt vid minskad förmåga att pumpa blod. Det har visat sig vara lovande som behandling även vid minskad förmåga att fylla hjärtat med blod, men behöver testas ordentligt i en randomiserad studie för denna form av hjärtsvikt.   – Men eftersom detta läkemedel inte längre är patent-belagt finns små möjligheter för industrin att få tillbaka kostnaderna som en sådan studie skulle innebära, vilket i praktiken innebär att denna nödvändiga forskning inte kommer att genomföras. Vårt projekt syftar därför till att test det billiga spironolakton och samtidigt bygga upp en plattform för liknande prövningar av andra läkemedel i framtiden, säger forskaren och hjärtläkaren Lars H. Lund. Förbättrad diagnostik vid prostatacancer – ytterligare utveckling av Stockholm3-testet Projekt: The Individualized Prostate Cancer Diagnosis Pipeline Forskningsledare: Henrik Grönberg, institutionen för medicinsk epidemiologi och biostatistik, Karolinska Institutet. Samarbetspartners: Karolinska Universitetssjukhuset, Stockholms läns landsting och patientorganisationen Prostate Cancer UK. Anslag: 28 miljoner kronor fördelat över tre år. Prostatacancer är den vanligaste cancerformen i Sverige, med över 10 000 diagnostiserade män och omkring 2500 dödsfall årligen. Syftet med det aktuella projektet är att minska dödligheten i prostatacancer genom att utveckla och kliniskt införa nya och säkrare sätt att tidigt identifiera och behandla aggressiv prostatacancer, samtidigt som man minskar risken för att ta biopsier och behandla mindre farliga cancerformer i onödan. Ett första steg har redan tagits genom att utveckla prostatacancertestet Stockholm3, som bygger på ett blodprov där en kombination av genetiska markörer och proteinmarkörer analyseras. Stockholm3-testet utvärderades under åren 2012-2014 på över 58 000 män i Stockholmsområdet och resultaten har presenterats i Lancet Oncology och andra vetenskapliga tidskrifter.  Studierna visar på positiva resultat både avseende ökad upptäckt av farlig och behandlingskrävande prostatacancer och minskat antal onödiga biopsier. Stödet från Familjen Erling Perssons stiftelse gör att forskarna nu kan gå vidare och studera hur en kombination av Stockholm3-testet och magnetkameraundersökning ytterligare skulle kunna förbättra diagnostiken. De kommer också att utveckla metoder för att bedöma vävnadsprov med genomisk sekvensering och förbättra möjligheten att behandla metastaserande cancer, det vill säga cancer som redan spritts utanför prostatan. Målsättningen är att inom tre år kliniskt införa ytterligare förbättringar av prostatacancerkedjan. – Stockholm3-testet finns redan tillgängligt för män i Sverige via Karolinska Universitetslaboratoriet. Nu tar vi nästa steg vilket innebär att vi tittar på hur vi kan förbättra hela prostatacancerkedjan. Det handlar om utveckling och införande av ny teknologi och bättre processer. Det gör att vi kommer att kunna hitta behandlingskrävande cancer tidigare och minska dagens stora problem med överdiagnostik, säger Henrik Grönberg, överläkare och professor i cancerepidemiologi, som också tagit patent på Stockholm3-testet. Utrota Malaria på Zanzibar – en fallstudie för Afrika Projekt: Is Malaria elimination possible in Zanzibar? A case study for Africa. Forskningsledare: Anders Björkman, institutionen för mikrobiologi, tumör och cellbiologi. Samarbetspartners: Zanzibar Malaria Control Program Anslag: 3 miljoner kronor över en period på tre år. Anders Björkman och hans forskargrupp har ända sedan 1980-talet intresserat sig för strategier att minska dödlighet, sjuklighet och förekomst av malaria samt nya diagnoser och behandlingsformer. Fokus har även varit resistensutveckling mot nya malarialäkemedel. Forskningen har på senare år främst bedrivits på Zanzibar, men tidigare och fortfarande även på fastlandet i Tanzania samt i Mali och Guinea Bissau. Zanzibar har varit framgångsrikt med att reducera malaria till en mycket låg nivå – helt unikt inom ett sådant hög endemiskt område – och forskargruppen arbetar nu vidare med att försöka utrota sjukdomen helt. För att göra detta måste ytterligare nya strategier avseende interventioner och övervakningsmodeller utvecklas, vilket även inkluderar molekylära metoder. Det senare för att identifiera kvarvarande bärare av parasiter, infektionsreservoarer med mera. Målet är att visa på ett möjligt ”proof of concept” avseende malaria elimination/utrotning från ett tidigare högendemiskt område vilket i så fal vore världsunikt. Nano-teknologiutveckling för ultrakänslig detektion av blodburna markörer vid lung- och bröstcancer Projekt: Detektion och analys av tumör-och blodburna markörer med ny nano-teknologi för tidig diagnostik och monitorering av cancer Forskningsledare: Jan Linnros, professor ICT-skolan, KTH. KI-forskare: Rolf Lewensohn, professor, och Kristina Viktorsson, forskare, båda vid institutionen för onkologi-patologi, Karolinska Institutet. Övriga samarbetspartners: Amelie Eriksson Karlström, professor BIO-skolan, KTH, Afshin Ahmadian, professor BIO-skolan, KTH och SciLifeLab, samt  Björn Samel, forskare Acreo Swedish ICT. Anslag: 29,8 miljoner kronor fördelat på tre år. Vid solida tumörer är tumörmarkörer viktiga för att avslöja metastasering och för att förutsäga effekten av till exempel modern målsökande terapi. Provtagning från tumören är ofta svår på grund av tumörens lokalisering och ofta utvinns endast en minimal mängd tumör som kan användas för biomarköranalys. Vanligen utsöndrar tumörer dock mycket små mängder vävnadsfragment (exosomer) i blod som speglar tumörens RNA, mikro-RNA och ytproteiner. Även fritt cirkulerande tumör-DNA finns ofta i patientblod.  Behovet är därför stort att utveckla teknologier som på ett robust och kvantitativt sätt ur ett sådant material kan identifiera tumörmarkörer i extremt små mängder material. Projektgruppen vid KTH, Karolinska Institutet och SciLifeLab kommer utveckla kiselchip-baserade metoder med nano-biosensorer för att kunna isolera framför allt exosomer och studera deras protein, RNA och mikroRNA-uttryck. Sensorernas funktion bygger på att antikroppar och andra så kallade bindare fångar och binder tumör-exosomer, vars signalvägar sedan kan mätas – något som i sin tur speglar tumörens egenskaper. På så sätt vill forskargruppen skapa metoder som på ett kvantitativt sätt ska kunna detektera tumörförekomst och följa deras respons på olika målsökande terapier som används kliniskt, till exempel målsökande behandling mot cellreceptorer som muterad EGFR och EML4-Alk. Metoderna ska även prövas för tidig detektion och diagnos av cancer. Forskarnas fokus kommer vara på prover från patienter med den vanligaste formen av lungcancer, icke-småcellig lungcancer och bröstcancer. Blodprover kommer också analyseras under lungcancer patienters behandling med målsökande läkemedel mot såväl muterade tillväxtfaktorreceptorer som immunologiska signalvägar vilka attackeras under immunterapi med antikroppar.  – I och med denna generösa donation från Familjen Erling-Perssons stiftelse hoppas vi i samverkan med forskare på KTH kunna skapa en analysplattform baserad på nanochip för biomarkörstudier i tumör och blod och därmed skapa verktyg för fördjupad individualiserad cancerbehandling säger Rolf Lewensohn.  
 Open menu Share
0		0	
11/01/16--03:44: Ursprungsceller för bröstcancer identifierade
Bröstcancer är den vanligaste cancerformen hos såväl svenska kvinnor som hos kvinnor globalt. Det är sedan länge känt att det finns flera former av bröstcancer: Luminala tumörer består huvudsakligen av celler som liknar dem som återfinns i mjölkgångarnas inre skikt (luminala brösepitelceller). Andra cancertyper har celler som mer liknar det yttre cellskiktet i körtelgångarna (basala celler). Man tror att utvecklingen av dessa olika tumörformer initieras av mutationer i vävnadsstamceller. De särskiljande egenskaperna hos olika typer av vävnadsstamceller och deras tumörbildande förmåga är ofullständigt kända. I en ny studie, publicerad i tidskriften Nature Cell Biology, beskriver forskare vid Karolinska Institutet populationer av basala och luminala vävnadsstamceller. Dessa bidrar till normal bröstkörtelutveckling och fungerar som ursprungsceller, för framför allt luminal bröstcancer. De nyligen upptäckta cellerna uttrycker Lgr6, ett receptorprotein på cellytan, som vanligtvis förknippas med stamceller i hårsäck, hud, lunga och tunga. En markör för vävnadsstamceller i bröstkörteln Leander Blaas och Rune Toftgård finns vid Institutionen för Biovetenskaper och Näringslära vid Karolinska Institutet i Huddinge. De har i studien arbetat tillsammans med forskare från The Crick Institute i London. Syftet har varit att isolera och analysera Lgr6-uttryckande celler under normal bröstkörtelutveckling och vid tumöruppkomst. Genom att använda genetiskt modifierade möss, där de aktuella cellerna märktes med ett fluorescerande protein, kunde forskarteamet visa att Lgr6+-celler växer till under puberteten och hjälper till att bygga upp bröstvävnaden. När bröstkörteln är fullt utvecklad verkar Lgr6+-cellerna upphöra att spela en aktiv roll i bibehållandet av bröstepitelet.  Men förvånande nog återaktiveras dessa celler under graviditeten och hjälper då till att bilda de mjölkproducerande strukturerna (alveolerna). Även om Lgr6-uttryckande celler bara utgör två till fyra procent av alla bröstkörtelns epitelceller, så bidrar deras dotterceller väsentligt både till bröstkörtelns utveckling och till dess huvudfunktion: mjölkproduktion. Krävs för effektiv tumörtillväxt Parallellt med analysen av Lgr6+-celler under normal utveckling har forskarna undersökt om mutationer i dessa celler skulle kunna leda till uppkomst av bröstkörteltumörer. När forskarna framkallade två olika kombinationer av mutationer i dessa celler utvecklades luminala brösttumörer i de genmodifierade försöksmössen. Det visar att de ovanliga Lgr6+-cellerna kan fungera som potenta ursprungsceller för bröstcancer. Forskarna spårade också Lgr6-uttryckande celler och deras dotterceller hos olika försöksmöss med basal- och luminal bröstcancer. Dessa experiment avslöjade en viktig roll för Lgr6+celler vid utveckling och tillväxt av luminala bröstkörteltumörer. När forskarna eliminerade Lgr6+-celler hos ett försöksdjur med luminal bröstcancer uppstod tumörer senare. De var också av mindre storlek och mindre aggressiva. – Lgr6+-celler finns bara i ett lågt antal men kan ändå vara ett ursprung för luminal tumörtillväxt och starkt påverka cellsammansättningen i tumören. I nästa skede vill vi genomföra en mer detaljerad molekylär kartläggning av de här cellerna i normala bröstkörtlar och tumörer. Vanligtvis används breda och icke specifika markörer för att isolera tumörbildande celler. Genom att använda Lgr6 som en markör har vi nu möjligheter att bättre karaktärisera sådana celler och studera deras egenskaper, säger Leander Blaas, en av studiens huvudförfattare. Lgr6-receptorn uttrycks i uppskattningsvis 50 procent av bröstcancerfallen hos människor, och förekomst av Lgr6 har föreslagits vara kopplad till minskad patientöverlevnad. Därmed kan den nu vunna kunskapen om Lgr6-uttryckande celler och deras egenskaper även bidra till förståelse och utveckling av nya behandlingsstrategier för bröstcancer hos människa. Arbetet vid Karolinska Institutet har genomförts med bidrag från Cancerfonden, Vetenskapsrådet, EU:s Marie Curie program och Wenner-Gren Stiftelserna. Publikation "Lgr6 labels a rare population of mammary gland progenitor cells that are able to originate luminal mammary tumours" Leander Blaas, Fabio Pucci, Hendrik A.Messal, Agneta B. Andersson, E. Josue Ruiz,Marco Gerling, Iyadh Douagi, Bradley Spencer-Dene, AlexandraMusch, RichardMitter, Leena Bhaw, Richard Stone, Dorothee Bornhorst, Abdul K. Sesay, Jos Jonkers, Gordon Stamp, IlariaMalanchi, Rune Toftgård and Axel Behrens Nature Cell Biology, publicerad online 31 oktober 2016. DOI:10.1038/ncb3434    
 Open menu Share
0		0	
11/02/16--00:52: Psykiatrisk behandling mot upprepad våldsbrottslighet hos tidigare dömda
Upprepad våldsbrottslighet hos tidigare dömda kan förebyggas med effektiv psykiatrisk behandling. Det visar en studie publicerad i den internationella tidskriften JAMA. Forskare från Karolinska institutet och University of Oxford visar i en registerstudie att nivåerna av återfall i våldsbrott hos vissa grupper av frigivna fångar, minskade väsentligt under perioder när de behandlades med psykofarmaka (antipsykotisk medicin, psykostimulerande läkemedel eller medicin för beroendesjukdom). Frigivna fångar återfaller ofta i våldsbrott och bland dem finns en överrepresentation av psykiatrisk sjukdom och missbruk. Men det har hittills varit osäkert om behandling med psykofarmaka minskar återfall i våldsbrott. Genom att studera drygt 22 000 frigivna fångar över en åtta-års period (2005-2013), har forskare kunnat undersöka sambandet mellan bredare behandling med psykofarmaka och återfall i våldsbrott. Återfallen i våldsam brottslighet minskade Studien visar att återfallen i våldsam brottslighet minskade med 42 procent vid antipsykotisk medicinering efter frigivning, med 38 procent när de fick psykostimulerande läkemedel och med 52 procent vid medicinering mot missbruk. Dessa jämförelser gjordes genom att jämföra individer med dem själva, det vill säga under perioder med och perioder utan medicinering. Detta som ett sätt att reducera påverkan från individuella skillnader i urval till behandling. – Vi har visat att tre typer av psykofarmaka (antipsykotisk medicin, psykostimulerande läkemedel och medicin för beroendesjukdom) kan minska återfall i våldsbrott. Men det är också viktigt att säga att psykofarmaka kan ha negativa biverkningar. Så våra fynd ska bedömas mot bakgrund av andra möjliga för- och nackdelar som hänger ihop med den här sortens medicin, säger Zheng Chang, postdoc-forskare vid Institutionen för Medicinsk epidemiologi och biostatistik, Karolinska Institutet. Förbättrad medicinering efter avtjänat straff behöver utvärderas Som en jämförelse undersökte forskarna sambandet mellan psykologisk behandling i fängelse och återfall i våldsbrott. Resultaten pekar på att minskningen i relation till psykofarmaka var minst lika stark eller kanske starkare än för de mycket vanliga psykologiska behandlingsprogrammen som används i fängelse. – Förbättrad medicinering efter avtjänat straff behöver utvärderas som ett möjligt kostnadseffektivt, brottsförebyggande alternativ. På grund av att det är vanligt med psykiatrisk sjukdom och missbruk bland fångar och en stark koppling till för tidig död, så skulle effektiv behandling för dem bidra starkt också till folkhälsan, fortsätter Zheng Chang. Studien är baserad på observationsdata och därför är det motiverat med försiktighet i tolkningen av resultat. Ytterligare forskning krävs för att förstå de kausala sambanden. Studien är finansierad med bidrag från the Wellcome Trust, Vetenskapsrådet, Forskningsrådet för arbetsliv, hälsa och välfärd, The Swedish Initiative for Research on Microdata in the Social and Medical Sciences, The European Union Seventh Framework Programme och The National Institute of Mental Health Publikation "Association between prescription of major psychotropic medications and violent reoffending after prison release" Zheng Chang, Paul Lichtenstein, Niklas Långström, Henrik Larsson, Seena Fazel JAMA, publicerad 1 November 2016.  doi:10.1001/jama.2016.15380 
 Open menu Share
0		0	
11/07/16--04:27: Ny studie kring kirurgisk behandling av nyfödda
Tidigare experimentella försök har väckt en oro för att narkos och kirurgi i unga år ökar risken för sämre inlärningsförmåga och försämrade skolresultat. Ny forskning presenterad i den internationella tidskriften JAMA Pediatrics tyder nu på att dessa farhågor är obefogade Under de senaste årtiondet har en serie experimentella försök där mycket unga djur sövts och studerats med avseende på tecken till hjärnskada eller kognitiva störningar bidragit till en global oro inom pediatrisk hälso- och sjukvård samt motsvarande patientföreningar för att barn som utsatts för narkos och kirurgi tidigt i livet löper en ökad risk för sämre neurokognitiv utveckling med åtföljande försämrade skolresultat.  Stor studie på samtliga barn under tjugo år Med stöd av vårt svenska hälso- och sjukvårdssystem samt skol- och mönstringsinformation har en stor nationell studie under ledning av Lars I Eriksson och Fredrik Granath vid karolinska Institutet genomförts i Sverige för att klargöra huruvida barn som genomgått narkos och kirurgi tidigt i livet löper en liknande risk. Studien bygger på epidemiologiska data och har genomförts bland samtliga barn födda under åren 1973-93. – Ur en grupp om drygt två miljoner barn jämförde vi skolresultaten hos dem som blivit exponerade för ett kirurgisk ingrepp före fyra års ålder med oexponerade barn. Vi fann en marginell skillnad i skolresultat i årskurs 9 mellan de båda grupperna och liknande resultat fick vi när vi analyserade resultaten i samband med mönstring vid 18 års ålder, säger försöksledaren professor Lars I Eriksson. De funna skillnaderna är flera gånger mindre än könsskillnaden, betydelsen av föräldrars utbildningsnivå eller vilken månad barnet är fött, dvs hur gammal barnet är vid skolstart. Mot bakgrund av studien anser vi att det inte finns det anledning till oro för att ge nyfödda eller unga barn nödvändig kirurgisk behandling. Publikation "Association of Anesthesia and Surgery During Childhood With Academic Performance" Pia Glatz, Rolf H Sandin, Nancy L Pedersen, Anna-Karin Bonamy, Lars I Eriksson, Fredrik Granath JAMA Pediatrics, publicerad 7 november 2016. doi: 10.1001./jamapediatrics.2016.3470 
 Open menu Share
0		0	
11/08/16--05:04: Skräddarsydd kemoterapi för tidig bröstcancer resulterar inte i signifikant förbättring
  Bröstcancer är den vanligaste cancerformen i världen bland kvinnor. I en artikel i den internationellt välrenommerade tidskriften JAMA kring olika behandlingsformer med cytostatika presenterar forskare från Svenska Bröstcancergruppen/ Karolinska Institutet resultaten av en studie kring behandling av mikrometastatisk sjukdom. En viktig del i arbetet med att reducera risken att dö i bröstcancer är att finna en effektiv behandling av mikrometastatisk sjukdom, så kallad adjuvant behandling. En sådan behandling vid diagnos av bröstcancer med olika mediciner som verkar i hela kroppen reducerar risken att dö i bröstcancer med 50 procent eller mer för vissa undergrupper. Fortfarande saknas dock tillräcklig utredning om hur man skall ge en av hörnstenarna av behandlingen – cytostatika – och vilka mediciner som ska ges. Inga statistiskt signifikanta skillnader I den internationella tidskriften JAMA publicerar nu forskare från Karolinska Institutet under ledning av professor Jonas Bergh data från en prospektiv och randomiserad studie.  Studien jämför en standardkemoterapiregim som gavs var tredje vecka med en individanpassad och adapterad doseringsregim som gavs var fjortonde dag. I den individanpassade doseringen startades alla patienter på en något lägre dosnivå jämfört med standardbehandling. I analysen av de predefinierade endpoints sågs inga statistiskt signifikanta skillnader förutom för ”event-free survival” till fördel för den experimentella gruppen. – Vi noterade dock att hazard-kvoterna är likvärdiga för de studerade endpoints. Bröstcancerstudier behöver i allmänhet lång tids uppföljning. Den nu aktuella studien har en medianuppföljning på drygt 5 år, vilket sannolikt ej är tillräckligt, säger professor Jonas Bergh. I studien ingick 2017 randomiserade patienter under tidsperioden 2007-2011 i Sverige (Swedish Breast Cancer Group), Tyskland (German Breast Group) och Österrike (Austrian Breast and Colorectal Cancer Study Group). Publikation ”Tailored, Dense-Dose Chemotherapy for Early Breast Cancer Does Not Result in Significant Improvement in Recurrence-Free Survival.” Theodoros Foukakis, Gunter von Minckwitz, Nils-Olof Bengtsson, Yvonne Brandberg, Birgitta Wallberg, Tommy Fornander, Brigitte Mlineritsch, Sabine Schmatloch, Christian F. Singer, Günther Steger, Daniel Egle, Eva Karlsson, Lena Carlsson, Sibylle Loibl, Michael Untch, Mats Hellström, Hemming Johansson, Harald Anderson, Per Malmström, Michael Gnant, Richard Greil, Volker Möbus, Jonas Bergh. JAMA, publicerad online 8 november 2016. doi:10.1001/jama.2016.15865 
 Open menu Share
0		0	
11/10/16--05:04: Över 26 miljoner från VR till KI för forskning inom naturvetenskap och teknik
Åtta KI-forskare får sammanlagt drygt 26 miljoner kronor när Vetenskapsrådet delar ut projektbidrag och etableringsbidrag inom naturvetenskap och teknikvetenskap till svenska universitet och högskolor. Etableringsbidraget, som är en ny bidragsform, har ersatt projektbidraget till unga forskare. Vetenskapsrådet fick in färre ansökningar än tidigare, vilket de tror beror på att den nya bidragsformen ställer krav på ett stödbrev från värdinstitutionen. Stödbrevet ska beskriva hur den sökande kompletterar institutionens verksamhet och hur de långsiktiga planerna för den sökande ser ut. Följande KI-forskare har fått bidrag: Andrey Alexeyenko vid institutionen för mikrobiologi, tumör- och cellbiologi, får projektbidrag inom bioinformatik, totalt 3 110 000 kronor. Peter Fransson vid institutionen för klinisk neurovetenskap får projektbidrag inom medicinsk bildbehandling, totalt 3 096 000 kronor. Luca Jovine vid institutionen för biovetenskaper och näringslära får projektbidrag inom strukturbiologi, totalt 3 374 000 kronor. Jonas Muhr vid institutionen för cell- och molekylärbiologi får projektbidrag inom biokemi och molekylärbiologi, totalt 3 100 000 kronor. Magdalena Paolino vid institutionen för mikrobiologi, tumör- och cellbiologi får etableringsbidrag inom biokemi och molekylärbiologi, totalt 3 100 000 kronor. Yudi Pawitan vid iinstitutionen för medicinsk epidemiologi och biostatistik får projektbidrag inom datavetenskap (datalogi), totalt 3 750 000 kronor. Georgios Sotiriou vid institutionen för mikrobiologi, tumör- och cellbiologi får etableringsbidrag inom kemiska processer, totalt 3 580 000 kronor. Läs mer om bidragen på Vetenskapsrådets webbplats. 
 Open menu Share
0		0	
11/10/16--05:25: Över 11 miljoner till KI för forskning om arbetsmiljö och hälsa
Tre KI-forskare får sammanlagt mer än hälften – 11 354 000 kronor – av anslagen från AFA Försäkring för forskning om arbetsmiljö och hälsa. AFA Försäkring har beviljat totalt över 21 miljoner till fem forskare och deras forskningsprojekt inom arbetsmiljö och hälsa. Av dessa fem forskare finns tre på KI: Pia Svedberg vid institutionen för klinisk neurovetenskap får 4 506 000 kronor i bidrag till projektet Sjukfrånvaro på grund av psykisk ohälsa: kan det få framtida konsekvenser och spelar kön, yrkesgrupp och hälso- och livsstilsfaktorer roll? Henna Hasson vid institutionen för lärande, informatik, management och etik, får 3 448 000 kronor för projektet Sitter vi i samma båt? Ledar- och medarbetarskattningar i samband med hälsofrämjande interventioner. Ivanka Savic vid institutionen för kvinnors och barns hälsa får 3 400 000 kronor för projektet Hjärnskador vid kronisk arbetsrelaterad stress och nya metoder att motverka dessa. Läs mer om alla bidragsbeslut på AFA Försäkrings webbplats. 
 Open menu Share
0		0	
11/14/16--01:39: Interpersonellt våld ökar risken för upprepade suicidförsök
Patienter med en erfarenhet av våld har en ökad risk att genomföra upprepade självmordsförsök, visar en studie gjord av forskare från bland annat Karolinska Institutet. I en multicenterstudie genomförd vid akutsjukhus i Stockholm, Göteborg och Umeå, publicerad i tidskriften Science Reports, har patienter som överlevt ett självmordsförsök blivit intervjuade om bland annat sina erfarenheter av att använda våld och att bli utsatta för våld. Av 355 inkluderade patienter i studien var det 78 som under uppföljningsperioden på ett halvår upprepade ett självmordsförsök. Risken att upprepa ett försök visade sig hänga samman med förekomsten av deras rapporterade erfarenheter av våld. Ett särskilt fynd bland kvinnorna i studien var att utsatthet för våld i vuxen ålder var kopplat till att göra våldsamma självmordsförsök. – Studiens resultat stödjer tesen att erfarenheter av våld kan vara associerat med utvecklingen av suicidalt beteende. Bättre kartläggning av patienters erfarenheter av våld kan bidra med värdefull information i samband med suicidriskbedömningar, säger forskaren Axel Haglund. Publikation ”Interpersonal violence and the prediction of short-term risk of repeat suicide attempt” Axel Haglund, Åsa Lindh, Henrik Lysell, Ellinor Salander Renberg, Jussi Jokinen, Margda Waern, Bo Runeson Scientific Reports, publicerad online 14 november 2016. DOI:10.1038/srep36892 
 Open menu Share
0		0	
11/15/16--01:19: HIV-viruset överlever i våra kromosomers DNA
Det har hävdats att HIV inte går att bota eftersom viruset förökar sig i gömmor som inte nås av bromsmediciner. Ny forskning vid Karolinska Institutet talar för att denna uppfattning är felaktig. Det har funnits två huvudteorier om varför HIV infektionen inte går att bota trots att bromsmediciner effektivt trycker ner viruset och därmed både skyddar mot AIDS och minskar smittsamheten. I en artikel publicerad i eLife visar ett forskarlag under ledning av professor Jan Albert vid Karolinska Institutet att skälet är att HIV bygger in sin arvsmassa i immunceller med mycket lång livslängd, så kallade minnesceller som ger oss ett minne och skydd för tidigare infektioner och vaccinationer. Resultaten går stick i stäv med en nylig artikel i Nature där ett amerikanskt forskarlag sade sig ha bevis för att viruset förökar sig i gömmor som inte nås av bromsmediciner. – Bland experter har det funnits skepsis mot fynden i Nature-arbetet. Vår forskning ger stöd till denna skepsis i och med att den talar för att HIV inte kan botas eftersom viruset överlever som en integrerad del av våra kromosomers DNA i långlivade celler utan att viruset förökas, säger professor Jan Albert. Publikation "Establishment and stability of the latent HIV-1 DNA reservoir" Johanna Brodin, Fabio Zanini, Lina Thebo, Christa Lanz, Göran Bratt, Richard A Neher, Jan Albert  eLife, publicerad online 15 november 2016. DOI: http://dx.doi.org/10.7554/eLife.18889 
 Open menu Share
0		0	
11/15/16--07:36: Campus Huddinge byter namn till campus Flemingsberg
Från och med den 1 december 2016 byter KI namn på universitetsområdet i Huddinge till campus Flemingsberg.  Bakom namnbytet ligger en önskan om att stärka och förenkla universitetens och högskolornas samarbete kring campusområdet, samt att det ska bli enklare för besökare att hitta dit eftersom den närmaste pendeltågsstationen heter just Flemingsberg. – Det är viktigt av många skäl att KI är tydligt runt sina två campus i Solna och Flemingsberg. För de olika universiteten och högskolorna som nu flyttar in i nya lokaler i Flemingsberg behövs dessutom ett namn alla kan samlas runt, säger Matti Sällberg, prefekt på institutionen för laboratoriemedicin och delaktig i arbetet kring ett nytt gemensamt namn. I dag finns flera universitet och högskolor vid samma campus, utöver KI är det Kungliga Tekniska högskolan, Södertörns högskola, Röda Korset och snart även Stockholms Musikpedagogiska Institut. Läs mer om namnbytet på KI:s internwebb.  
 Open menu Share
0		0	
11/15/16--23:55: Internet-KBT ger resultat för unga med IBS
En ny svensk behandlingsstudie kring barn med IBS visar på resultat som är positiva på såväl lång som kort sikt. Bland annat höjs barnens livskvalitet. Behandlingsstudien som genomförts av forskare vid Karolinska Institutet rör sig om ungdomar med irritable bowel syndrome (IBS) och den presenteras i American Journal of Gastroenterology. Studien visar goda resultat: ungdomarnas magsymtom, smärta, skolfrånvaro och oro för symtomen minskar, medan livskvaliteten höjs. Studien är en randomiserad kontrollerad studie där 101 ungdomar erhållit internetbaserad kognitiv beteendeterapi. - Det som är särskilt intressant med den här studien är att den visar på en bredd resultat som är positiva på såväl kort som lång sikt, säger Marianne Bonnert, forskarstuderande vid KI och behandlingsansvarig psykolog för studien. KBT visar lovande resultat Många ungdomar lider av IBS och det finns inget tydligt forskningsstöd för att vare sig medicin eller diet hjälper i den här åldersgruppen. Kognitiv beteendeterapi har visat lovande resultat, men tillgången till psykologer är låg inom den medicinska vården. Genom internetförmedlad behandling kan fler erbjudas behandling och det är också lättare att säkerställa att den behandling som ges håller en hög kvalitet. - Inom internetpsykiatrienheten i Stockholm erbjuds KBT till vuxna med IBS. Jag hoppas att vi ska kunna bygga upp något liknande för barn, säger studiens ansvarige forskare Brjánn Ljótsson vid Institutionen för klinisk neurovetenskap vid KI. Projektet är ett samarbete mellan Karolinska Institutet och Barninternetprojektet vid Barn och ungdomspsykiatriskt forskningscentrum i Stockholm. Publikation “Internet-Delivered Cognitive Behavior Therapy for Adolescents With Irritable Bowel Syndrome: A Randomized Controlled Trial” Marianne Bonnert, Ola Olén, Maria Lalouni, Marc A Benninga, Matteo Bottai, Johanna Engelbrektsson, Erik Hedman, Fabian Lenhard, Bo Melin, Magnus Simrén, Sarah Vigerland, Eva Serlachius, Brjánn Ljótsson The American Journal of Gastroenterology, publicerad online 14 november 2016. DOI: 10.1038/ajg.2016.503 
 Open menu Share
0		0	
11/16/16--02:49: Nya doktorer och jubeldoktorer firades i Stockholms stadshus
Den 11 november promoverades 112 nya doktorer inom medicin eller odontologi vid Karolinska Institutet. Under högtidliga former firades att de uppnått den högsta akademiska examen. Ceremonin ramades in av ett snötäckt Stockholm, tal och underhållning i Blå hallen där de nya doktorerna tilldelades doktorshatt och diplom av Marianne Schultzberg, promotor och dekan för forskarutbildningen.   Under sitt välkomsttal framhöll vikarierande rektor Karin Dahlman-Wright hur stolt hon var över de nya doktorerna och det hårda arbetet de har lagt ner för att nå sina mål. Hon talade även om den nära samverkan KI har med bland annat hälso- och sjukvården och några av de karriärsmöjligheter som kan vänta en nybliven doktor.  – Att utbilda nya forskare är ett av Karolinska Institutets viktigaste uppdrag. Jag önskar er all lycka på den karriärsväg ni nu väljer, och ser fram emot framtida gemensamt arbete, sa Karin Dahlman-Wright. Elva jubeldoktorer, som promoverades vid KI för 50 år sedan, uppmärksammades också under ceremonin. Karin Dahlman-Wright riktade ett hjärtligt tack för deras gedigna insatser inom hälsa och medicinsk kunskap, och för det arv de lämnar till kommande generationer. Text: Selma Wolofsky Foto: Ulf Sirborn 
 Open menu Share
0		0	
11/30/16--07:27: Medicinsk Vetenskap om mens
Järnbrist, smärtor, trötthet. Nya numret av Medicinsk Vetenskap handlar om hur menstruationen påverkar kvinnors hälsa. Dessutom: Fördjupning om multipel skleros – en sjukdom som på flera sätt omvärderats under senare år tack vare mycket ny kunskap. Läs även om kampen mot antibiotikaresistensen och möt tandläkaren som kartlägger våra munbakterier. Plus: Forskarens bästa tips till föräldrar om barnfetma, tre forskare som vill förbättra patient-läkarmötet och som alltid: Svar på kluriga medicinfrågor. Med mera.   Nyfiken på mens På djupet om MS Intervjun med Georgios Belibasakis   Läs mer om Medicinsk Vetenskap Följ Medicinsk Vetenskap på Facebook 
 Open menu Share
0		0	
12/01/16--01:10: Sju KI-forskare utses till Wallenberg Academy Fellows 2016
Sju unga forskare knutna till Karolinska Institutet har utsetts till Wallenberg Academy Fellows 2016. Syftet med programmet, som finansieras av Knut och Alice Wallenbergs Stiftelse, är att stärka Sverige som forskningsnation genom att behålla forskartalangerna i landet och även rekrytera lovande, unga forskare från andra länder till svenska universitet. Totalt utses i år 29 Wallenberg Academy Fellows, varav mer än hälften har en utländsk doktorsexamen. Utnämningen sker i samverkan med universiteten och de svenska vetenskapsakademierna, särskilt Kungliga Vetenskapsakademien, inom områdena naturvetenskap, samhällsvetenskap, humaniora, teknik och medicin. Anslaget uppgår till mellan 5 och 9 miljoner kronor per forskare under fem år beroende på ämnesområde. Här är de sju som kommer att vara verksamma vid KI: Laura Baranello Topoisomeraser är centrala enzymer i cellen; de är inblandade i processer där gener kopieras eller när hela arvsmassan kopieras inför en celldelning. De tvinnar upp den dubbla DNA-spiralen, så att de enzymer som ska framställa genkopior eller kopior av DNA-strängen kommer åt att göra detta. För att stoppa cancercellers ohämmade tillväxt används idag ofta läkemedel som slår ut topoisomerasers aktivitet. Om arvsmassan inte kan kopieras, kan cellerna inte heller dela sig, vilket stoppar cancercellerna. Dessvärre slår dessa potenta läkemedel även ut andra celler i kroppen som delar sig ofta, till exempel röda och vita blodkroppar. Laura Baranello, idag vid National Institutes of Health, Bethesda, USA, har genom detaljerade kartläggningar av topoisomeraser gjort den banbrytande upptäckten att deras aktivitet stimuleras av andra enzymer i cellen. Hon ska nu fortsätta att studera regleringen av topoisomeraser med målet att kunna utveckla topoisomerashämmare som endast slår ut cancerceller. Som Wallenberg Academy Fellow kommer Laura Baranello att vara verksam vid Karolinska Institutets institution för cell- och molekylärbiologi. Olaf Bergmann I Sverige lider cirka 250 000 personer av hjärtsvikt, vilket innebär att hjärtat har blivit så skadat att det inte längre orkar pumpa ut tillräckligt med blod i kroppen.  Om personen är frisk i övrigt går det att transplantera ett nytt hjärta, men många som har hjärtsvikt avlider inom loppet av några år.  Olaf Bergmann vid institutionen för cell och molekylärbiologi, Karolinska Institutet, har som mål att få skadade hjärtan att läka sig själva. Tidigare har forskare trott att hjärtat endast nybildar celler under fosterstadiet och barndomen, men år 2009 visade Olaf Bergmann till mångas förvåning att hjärtmuskelcellerna förnyas under hela livet. För att kunna åldersbestämma cellerna i ett vuxet hjärta använde han en unik metod, där han utnyttjade det faktum att provsprängningar av kärnladdningar har förändrat halten av kol-14 i atmosfären. Som Wallenberg Academy Fellow kommer Olaf Bergmann fortsätta att använda den senaste tekniken för att kartlägga de molekylära mekanismer som stimulerar framväxten av celler i våra hjärtan. Målet är att kunna styra processen och förmå sviktande hjärtan att bilda nya friska celler. Niklas Björkström Länge har forskare trott att de naturliga mördarceller, så kallade NK-celler, som återfinns i kroppens olika organ har samma egenskaper, men under senare år har det uppdagats att de är en brokig skara celler som till och med kan ha olika ursprung.  Som doktorand studerade Niklas Björkström blodets NK-celler. I det projekt han nu driver vid Centrum för infektionsmedicin vid Karolinska Institutet, undersöker han de NK-celler som återfinns i levern. Som Wallenberg Academy Fellow ska han ta reda på hur de utvecklas; hur deras aktivitet regleras; vilken roll de spelar vid steatohepatit, en kronisk leversjukdom där levern är förfettad och inflammerad, samt vid tumörutveckling i levern. Niklas Björkström kommer även att kartlägga utveckling av inflammation och cancer i gallgångarna. För att kunna studera immunceller i gallgångarna, som ligger djupt inbäddade i kroppen, har han utvecklat en känslig analysteknik som endast kräver några tusen celler från patienterna. Mer detaljerade kunskaper kring vad som styr inflammation i lever och gallgångar är en förutsättning för att kunna ta fram behandlingar mot flera dödliga sjukdomar. Claudia Kutter Det finns många kända riskfaktorer för levercancer, framförallt kroniska virusinfektioner (hepatit B och C), alkoholism och fetma. Sjukdomen är idag den sjätte vanligaste cancerformen i världen och antalet fall ökar snabbt, bland annat som en följd av skadlig livsstil och miljöfaktorer. För att bättre förstå hur levercancer utvecklas kommer Claudia Kutter, tidigare verksam vid University of Cambridge, Storbritannien, att detaljstudera de intrikata mekanismer som styr vilka gener som aktiveras i en cell. Vi människor bär på cirka 1500 olika proteiner som bildar komplex med RNA-molekyler och reglerar geners aktivitet. Claudia Kutter kommer att använda den senaste tekniken för att kartlägga samspelet mellan RNA-bindande proteiner och RNA-molekyler och hur detta påverkar genuttrycket i friska och sjuka celler. Eftersom levercancer är en av de dödligaste cancerformerna, är det långsiktiga syftet med projektet att hitta nya mål för läkemedel mot sjukdomen. Som Wallenberg Academy Fellow kommer Claudia Kutter att vara verksam vid institutionen för mikrobiologi, tumör- och cellbiologi, Karolinska Institutet. Hon är även knuten till SciLifeLab. Fredrik Lanner Embryonala stamceller är unika eftersom de kan forma alla olika celler i människokroppen. Fredrik Lanner är verksam vid institutionen för klinisk vetenskap, intervention och teknik vid Karolinska Institutet och studerar på en grundläggande nivå hur utvecklingen embryonala stamceller styrs i det tidiga embryot.  Som Wallenberg Academy Fellow kommer han även undersöka om näthinneceller framtagna från embryonala stamceller kan användas för att behandla makuladegeneration, en ögonsjukdom som drabbar nästan en av fem personer som är över 65 år. I sin tidigare forskning har Fredrik Lanner utvecklat välfungerande näthinneceller, men för att kunna använda dem i studier på människor krävs att stamcellslinjerna är framtagna i ultrarena cellodlingsrum enligt läkemedelsproduktionsstandard.  För att få fram rena stamceller har Fredrik Lanner tagit initiativet till KI Stem Cell Bank. Målet är att samla minst 150 olika cellinjer som passar patienter med olika så kallade HLA. Om HLA-typen på den transplanterade cellen matchar patientens egen, minskar risken att immunförsvaret ska stöta bort de transplanterade cellerna. Stamcellerna i KI Stem Cell Bank kommer i framtiden att kunna användas för att utveckla alla olika celler i kroppen. Sidinh Luc Våra röda och vita blodkroppar förnyas kontinuerligt. Stamceller i benmärgen delar sig och utifrån dessa formas alla de specialiserade celler som återfinns i blodet: monocyter, makrofager, neutrofiler, basofiler, eosinofiler, erytrocyter, dendritiska celler, T-celler, B-celler och naturliga mördarceller.   För att bättre förstå denna grundläggande process i kroppen kommer Sidinh Luc, idag verksam vid Dana-Farber/Boston Children’s Cancer and Blood Disorders Center, USA, bland annat att isolera olika typer av blodstamceller och med hjälp av gentekniska verktyg märka dem. Den specifika märkningen kommer sedan att avslöja vilka specialiserade blodceller som härstammar från vilken stamcell. Sidinh Luc ska även utforska hur så kallade epigenetiska skillnader styr utvecklingen av olika blodstamceller och hur halten av olika stamceller i benmärgen varierar under livet. Förhoppningen är att mer detaljerade kunskaper om blodbildningen ska leda till en bättre förståelse för hur olika former av blodcancer utvecklas och hur de kan behandlas. Som Wallenberg Academy Fellow ska Sidinh Luc flytta sin verksamhet till Centrum för hematologi och regenerativ medicin vid Karolinska Institutet. Vicente Pelechano García Bet-hedging är ett begrepp som evolutionsbiologer använder för att beskriva mikroorganismers förmåga att anpassa sig till en oförutsägbar omgivning, där genetiskt lika organismer kan utveckla olika egenskaper. Vid en bakterieinfektion kan exempelvis ett fåtal av bakterierna utveckla resistens mot en viss antibiotika, trots att en genanalys visar att de borde vara känsliga för läkemedlet. Nyligen har forskare också visat att liknande processer kan förklara vissa cancercellers motståndskraft mot cytostatika. Vicente Pelechano García vid Karolinska Institutets institution för mikrobiologi, tumör- och cellbiologi ska studera vad som gör att celler kan reagera olika på ett läkemedel. Som Wallenberg Academy Fellow kommer han bland annat undersöka subtila skillnader i packningen av DNA:s långa tråd och hur det påverkar uttrycket av olika gener. Skillnader i genuttrycket kan också uppstå när en gen kopieras till så kallat budbärar-RNA, vilket i sin tur påverkar utformningen av det protein som bildas från genen.  En bättre förståelse för dessa fundamentala processer i cellen behövs för att forskare i framtiden ska kunna utveckla behandlingar som biter på alla mikroorganismer och cancerceller – även de mest överlevnadsstarka. Forskarpresentationer: Kungliga Vetenskapsakademien Foto: Markus Marcetic   
 Open menu Share
0		0	
12/01/16--02:13: Dekanen om regeringens forskningsproposition: Vissa förstärkningar men väl spretigt
Anders Gustafsson, dekan för forskning vid Karolinska Institutet, är i huvudsak nöjd med regeringens nya forskningsproposition. Men pengarna är fördelade på för många initiativ, konstaterar han, vilket gör att vissa satsningar riskerar att falla platt. – Mitt övergripande intryck är att de flesta idéerna är bra. Jag är också glad att det blev så pass mycket pengar med tanke på andra viktiga saker som måste finansieras just nu. Men pengarna är fördelade på väl många initiativ, de räcker inte riktigt för att realisera allt. Det säger Anders Gustafsson, dekan för forskning vid Karolinska Institutet, om regeringens forskningsproposition som presenterades tidigare denna vecka. Som exempel nämner han de nya tioåriga nationella forskningsprogrammen, där exempelvis programmet om antibiotikaresistens är aktuellt för KI. Detta ges 25 miljoner kronor – 20 miljoner kronor år 2018 och 5 miljoner kronor 2019 – i form av ökat anslag till Vetenskapsrådet. Frågan är om man hittar mätbara indikatorer för samverkan. – Ska det spridas ut på ett antal medicinska lärosäten blir det så lite pengar att jag undrar om det verkligen tar oss någonstans, säger Anders Gustafsson.  En nyhet i propositionen är hur dessa basanslag ska fördelas mellan lärosätena. Förutom de två kvalitetsindikatorer som används idag – publiceringar och citeringar samt externa medel för forskning – ska även samverkan med det omgivande samhället vägas in. – Det är en god tanke och KI samverkar mycket, framförallt med hälso- och sjukvården. Men frågan är om man hittar användbara, mätbara indikatorer för samverkan, säger Anders Gustafsson. Utredning om resurstilldelning Regeringen planerar att tillsätta en utredning för att se över systemet för resurstilldelning till lärosätena. I väntan på utredningens förslag vill man använda Vinnovas bedömningar av samverkan som grund för tilldelning av nya resurser. Vinnova fick år 2013 regeringens uppdrag att ta fram en modell för att värdera lärosätenas samverkan med det omgivande samhället. I december i år ska myndigheten lämna en slutrapport som regeringen sedan tänker remittera. Enligt forskningspropositionen ska Vinnova under 2017 ges ett nytt uppdrag att utvärdera lärosätenas samverkan, vilket kan bli ett underlag för fördelning av nya medel. Satsning på biobanker Bland satsningarna i propositionen är Anders Gustafsson särskilt nöjd över förstärkningen av biobanker och registerforskning. Den omfattar totat 50 miljoner kronor fram till år 2020 i form av ökade anslag till Vetenskapsrådet. – Det är ett viktigt område för KI och satsningen är stor nog för att verkligen kunna göra en skillnad, säger han. Han välkomnar också möjligheten att förlänga tiden för meriteringsanställningar från fyra till sex år, vilket nämndes av Helene Hellmark Knutsson, minister för forskning och högre utbildning vid presentationen av forskningspropositionen.   Text: Sara Nilsson 
 Open menu Share
0		0	
12/01/16--22:56: KI och landstinget diskuterade förutsättningarna för regionalt ALF-avtal
ALF som några känner honom från tv-serien med samma namn. Men också namnet på det regionala avtalet som ger goda möjligheter att vidareutveckla samverkan mellan Karolinska Institutet och sjukvården i Stockholms läns landsting. Foto: Toby Bochan  Hur ska samarbetet se ut mellan Karolinska Institutet (KI) och Stockholms läns landsting (SLL)? Den frågan diskuterades under en gemensam kick off på Nalen i Stockholm dagen efter att den nya forskningspropositionen, med stark betoning på samverkan, hade presenterats. – Redan i dag bedrivs 60 procent av vår verksamhet inom ramen för hälso- och sjukvården, men jag skulle vilja att vi tydligare känner att vi är tillsammans, att vi gemensamt ska bidra till människors bättre hälsa, sa KI:s vikarierande rektor Karin Dahlman-Wright. Närmare bestämt handlade det om det samarbetsavtal som tecknats mellan Karolinska Institutet och Stockholms läns landsting som gäller grundutbildning av läkare, verksamhetsförlagd utbildning för andra hälsoprofessioner samt klinisk forskning, och utveckling av hälso- och sjukvården. Avtalet förkortas ALF. I grunden ligger det nationella ALF-avtalet som har kompletteras med regionala avtal mellan berörda landsting och universitet. Nu skulle ett fyrtiotal företrädare för de två parterna KI och SLL diskutera hur det regionala ALF-avtalet kan fyllas med innehåll. Avtalet beslutades i landstingsfullmäktige den 15 mars i år. Universitetssjukvård nyckelbegrepp Kick-offen inleds av K:s vikarierande rektor och SLL:s tillförordnade landstingsdirektör Anne Rundquist. Därefter berättar Anna Humble, enhetschef på KI:s enhet för landstingssamverkan, att det nationella ALF-avtalet, som började gälla den 1 januari 2015, innehåller en del nyheter jämfört med det tidigare avtalet. – Bland annat har begreppet universitetssjukvård införts, då man inte vill låsa klinisk forskning till ett speciellt hus (universitetssjukhus) utan istället visa på att det kan finnas verksamheter med bra forskning och utbildning även utanför de stora sjukhusen. Man har också intentionen att utvärdera den kliniska forskningens kvalitet för att, utifrån resultatet, omfördela en del av ALF-medlen för forskning, säger Anna Humble. Hon berättar också att det regionala ALF-avtalet i Stockholm skiljer sig från de andra regionala ALF-avtalen genom att man i Stockholm valt att inkludera samtliga utbildningar på KI som kräver vårdens medverkan, det vill säga utbildningar som innehåller verksamhetsintegrerat lärande, inte bara läkarutbildningen. I gruppdiskussioner under eftermiddagen diskuteras hur förutsättningar kan skapas för att ny forskning snabbare ska implementeras i hälso- och sjukvård, hur forskning kan organiseras i den nya vårdstrukturen med fortsatt fokus på folksjukdomar och hur goda förutsättningar för utbildning kan skapas i den nya vårdstrukturen. 4D-projektet som förebild Martin Ingvar, KI:s vicerektor för samordning av frågor avseende framtidens hälso- och sjukvård, ser flera utmaningar med det nya samarbetsavtalet. – Forskning i klinisk miljö kräver stabila samarbetsformer och att båda ledningarna är inställda på samarbete. Sjukvården måste efterfråga sin egen utveckling och KI måste efterfråga patientnyttan. När vi gör det så gör vi fantastiska saker som vi är absolut världsledande på, till exempel 4D-projektet. När vi inte gör det sitter vi kvar och pekar på den andra organisationen och säger att det är deras fel. Då är ett formellt ALF-avtal viktigt, för det kräver att man tänker på samverkan när man organiserar sin egen verksamhet, säger han. Just 4D-projektet lyfts flera gånger upp som ett bra exempel på lyckad samverkan. När de båda inledningstalarna i slutet av dagen sammanfattar diskussionerna ger landstingsdirektören Anne Rundquist en analys av 4D-projektet: – Det står för att det är ett väl definierat projekt med en hårt hållen ram för det arbete som ska genomföras. Det är planerat i förväg och har en början och ett slut. Det är helt enkelt ett projekt – något som ligger utanför linjen. Det har nog varit viktigast för att lyckas, säger hon. Andra viktiga komponententer som lyftes fram var ledarskapet, att ha tillit, respekt och ödmjukhet för olika yrkesroller, och – vad gäller utbildningen – bättre handledarkompetens och tid för handledning i vården.   Text: Stina Moritz 
 Open menu Share
0		0	
12/02/16--03:12: Forskaren som koordinerar sjukvården i krigets Irak
När Johan von Schreeb, forskare och specialist i katastrofmedicin, reste till Erbil utanför Mosul i norra Irak var det för att omsätta sin forskning i praktiken och samtidigt rädda liv.  – Jag skulle inte känna mig nöjd om jag som forskare inte var ute i verkligheten och delade med mig av min kunskap, säger han. Det kom ett samtal till Johan von Schreeb, som leder kunskapscentret för katastrofmedicin vid Karolinska Institutet. Det var dags för ett nytt uppdrag för Världshälsoorganisationen, WHO. Han behövdes för ett uppdrag i Mosul i norra Irak. – En miljon människor är instängda i Mosul med IS som härskar över dem. Sedan striderna för att ta tillbaka Mosul från IS eskalerat har allt fler skadats och självmordsbombare i trakten gör det extremt svårt att transportera skadade till den närliggande staden Erbil för vård, säger han. Johan von Schreeb åkte ner till Irak tillsammans med traumakirurgen Louis Riddez från Karolinska Universitetssjukhuset, vars roll var att uppdatera de irakiska kirurgernas kunskap om traumakirurgi. Själv skulle Johan von Schreeb koordinera den inhemska sjukvården och stärka upp förmågan att ta hand om de skadade i konflikten. – Jag använder min forskning och erfarenhet kring hälsoeffekter av katastrofer och implementerar forskningsresultaten i praktiken, säger han. Eftersom ingen konflikt eller katastrof är den andra lik är det nödvändigt att åka ner och skapa sig en bild av situationen och därefter sätta upp en plan för hur man bör agera. Det stod snabbt klart att de största utmaningarna den här gången var långa transporttider för skadade och säkerhetsproblem med självmordsbombare. Rädslan för att de skadade själva skulle kunna ha självmordsbomber tejpade på sig är en anledning till att sjuktransporterna gick långsamt. I Johan von Schreebs arbete för WHO ingår också att ta fram riktlinjer så att katastrofinsatser blir mer evidensbaserade. Nyligen lämnade han en rapport till WHO om hur traumaplanen bör se ut i Mosul. Dessutom försöker han mobilisera flera internationella insatser. – Efter jordbävningen i Nepal åkte 150 läkarteam dit, alldeles för många. Så ser det inte ut vid konflikter, även om behovet är stort och det är ett kontinuerligt flöde av skadade. Det är väldigt svårt att få omvärlden att agera eftersom hjälporganisationerna tolkar situationen som farlig. Vi hade samma problem att mobilisera i början vid ebolaepedemin. Men säkerheten i Erbil är bra, så dit borde fler kunna skickas, säger han. Förutom WHO finns i dag även Läkare utan gränser samt Internationella Röda Korskommittén på plats med fältsjukhus i området. Men behovet av hjälpinsatser eskalerar. – Det finns fem broar i Mosul, varav fyra är sprängda. Om den sista sprängs blir det svårt för folk att ta sig till sjukhus. Det är en hemsk situation här där krypskyttar skjuter barn, säger han. Nu försöker han övertyga fler hjälporganisationer att åka ner och upprätta fältsjukhus. KI fortsätter att stödja med erfarna kirurger med anknytning till KI, för tillfället är traumakirurgen Gona Jafaar på plats. Johan von Schreeb har varit ute på mängder av katastrofuppdrag vid jordbävningar och andra naturkatastrofer, men också i konfliktområden. Insatserna ger erfarenheter som han tar med sig i sin forskning. – Forskning ska inte bara handla om att publicera i tidskrifter utan också att omsätta genererad kunskap och att bidra till en bättre värld, säger han. Text: Maja Lundbäck  
 Open menu Share
0		0	Den 16 november fälldes KI för indirekt diskriminering av en tandläkarstudent som av hygienskäl inte tillåtits använda engångsärmar vid arbete med patienter. Studenten ville av religiösa skäl täcka sina armar men KI ansåg att detta inte är förenligt med Socialstyrelsens hygienregler. KI har beslutat att inte överklaga domen. Bakgrunden till domen var att studenten anmälde KI till diskrimineringsombudsmannen (DO) efter att ha nekats att använda engångsärmar med hänvisning Socialstyrelsens krav på patientsäkerhet. Diskrimineringsombudsmannen valde att stämma KI, som alltså fälldes. – Nu har vi fått ett tydligt besked från tingsrätten och kommer att inrätta oss efter det, säger Mats Trulsson, prefekt på institutionen för odontologi vid Karolinska Institutet. Därmed får studenten använda engångsärmar. KI kommer inte heller att överklaga domen. 
 Open menu Share
0		0	
12/08/16--04:08: Nu kan forskarna förutsäga ventrombos hos gravida
I ett samarbete mellan Karolinska Institutet och Universitetet i Nottingham har forskare utvecklat och validerat en modell som förutsäger vilka gravida kvinnor som löper störst risk att utveckla ventrombos under de första sex veckorna efter förlossningen. Studien som publiceras i British Medical Journal har letts av  Alysha Abdul Sultan vid Keele University, England och professor Jonas F Ludvigsson vid Karolinska Institutet. Forskargruppen utvärderade sin riskmodell bland 430.000 förlossningar i England och 660.000 förlossningar i Sverige. – Undersökningen visar att mellan sju och åtta kvinnor per 10.000 förlossningar drabbades av ventrombos. Bland riskfaktorerna sågs akut kejsarsnitt, missfall, åderbråck, pre-eclampsi, infektion efter förlossningen, samt annan sjuklighet hos modern, säger professor Ludvigsson. Den nya riskmodellen gör det möjligt att identifiera fler kvinnor med hög risk för ventrombos än befintliga modeller i England och Sverige. Alysha Abdul Sultan arbetar för närvarande med att ta fram ett dataprogram som ska göra det möjligt att på ett enklare sätt förutsäga ventrombos hos gravida kvinnor. Publikation "Development and validation of risk prediction model for venous thromboembolism in postpartum women: multinational cohort study" Alyshah Abdul Sultan, Joe West, Matthew J Grainge, Richard D Riley, Laila J Tata, Olof Stephansson, Kate M Fleming, Catherine Nelson-Piercy, Jonas F Ludvigsson. BMJ, publicerad online 5 december 2016, doi: http://dx.doi.org/10.1136/bmj.i6253 
 Open menu Share
0		0	
12/08/16--23:34: Anslag från ERC för att följa celler med DNA-origami
Grattis Björn Högberg, docent och gruppledare på institutionen för medicinsk biokemi och biofysik, som nyligen tilldelats ERC Consolidator-anslag från europeiska forskningsrådet för projektet ”Cellular Position Tracking Using DNA Origami Barcodes”. Anslaget riktar sig till yngre forskningsledare och ger upp till 20 miljoner kronor fördelat på fem år. Berätta, vad är det du ska göra?  – Vi håller på att utveckla ett nytt system för att följa celler i experiment med transkriptomik, alltså där man kartlägger olika geners aktivitet vid en given tidpunkt. Många labb, inte minst på KI, gör numera transkriptomik på enstaka celler. Ett problem är då att man i de flesta fall inte vet exakt var de individuella cellerna har suttit i vävnaden. Genom att göra ett slags adresslappar av nanostrukturer av DNA, så kallad DNA-origami, som kan läsas av med både mikroskopi och sekvensering, hoppas vi kunna korrelera transkriptomet till exakt var varje cell har suttit i vävnaden. Vad betyder det för dig att få den här typen av anslag?  – Det är stort. ERC är känt för att ge anslag till den bästa forskningen så dels är det en bekräftelse på att vi förmodligen gör något som folk tycker är bra. Sedan är det ju såklart ett välbehövligt tillskott till forskargruppens ekonomi som kommer göra att vi kan fördjupa oss i sådant som vi annars kanske inte skulle ha vågat ge oss på. Har du några tips till andra som söker?  – Tveka inte att söka och sök hellre varje år än lägg för mycket energi på att söka bara en gång. Det här var andra gången jag sökte och första gången blev jag lite bränd på hela processen så det dröjde 2 år innan jag fick energi att söka igen. Det känns som att marginalerna är små. Man ska ha tur med granskare och panel så ju fler gånger man orkar söka desto större är chanserna.  Hur har du firat?  – Vi har haft ett litet party i labbet när jag fick reda på det. Vi ska också gå ut och äta middag tillsammans, det är ju egentligen tack vare alla mina duktiga labbmedlemmar som detta blev verklighet till slut. Speciellt vill jag nämna min doktorand Ferenc Fördös, som har varit drivande i det preliminära arbetet. 
 Open menu Share
0		0	
12/10/16--02:47: Kommentar till artiklar i Expressen
Kommentar: Expressen publicerar idag, den 10 december, artiklar om Macchiarini-ärendet och vilka konsekvenser detta fått för inblandade personer, såväl på Karolinska Institutet, KI, som på Karolinska Universitetssjukhuset. KI kommenterar här några av uppgifterna. KI känner till de uppgifter som lyfts fram i artiklarna, de är offentliga och ingenting som KI velat dölja. – Professor Bengt Gerdin har helt rätt när han säger att det ibland kan vara så att man skapar mer kaos om man lyfter bort en kärnspelare från en verksamhet och att KI tydligare borde kommunicerat detta, konstaterar Karin Dahlman-Wright, vikarierande rektor. – Som Heckscher-utredningen konstaterade, innebär ansvarstagande inte heller att man alltid måste lämna sin tjänst med omedelbar verkan. Ansvar kan också handla om att styra upp och åtgärda fel och brister som har uppdagats.  
 Open menu Share
0		0	
12/11/16--01:40: Georg Klein har avlidit
Georg Klein gick bort den 10 december 2016. Foto: Gunnar Ask   Georg Klein har avlidit. Han föddes i en ungersk-judisk familj i Budapest 1925 och flydde som 22-årig läkarstudent till Sverige för att undkomma den sovjetiska ockupationen. Han var professor emeritus i tumörbiologi vid Karolinska Institutet, och in i det sista verksam forskare vid institutionen för mikrobiologi, tumör- och cellbiologi, MTC.  Förra året firade han tillsammans med sin hustru och kollega Eva Klein, professor emerita i tumörbiologi, sin 90-årsdag. De uppmärksammades bland annat av studenter och medarbetare med ett vetenskapligt symposium som besöktes av cancerforskare från hela världen. – Det är med stor sorg som jag mottagit beskedet att en fantastisk forskare, lärare och förebild har gått bort. Tillsammans med sin fru, Eva Klein, har Georg Klein lämnat efter sig enorma bidrag till Karolinska Institutet, det globala forskarsamhället och tumörbiologin. Mina tankar går i dag först och främst till hans familj och även till alla medarbetare som arbetat så nära honom, säger Karin Dahlman-Wright, Karolinska Institutets vikarierande rektor. Efter avslutade läkarstudier och doktorsexamen fick Georg Klein 1957 en personlig professur. Genom en donation från Riksföreningen mot cancer (nu Cancerfonden) kunde han med hustrun bygga upp institutionen för tumörbiologi vid Karolinska Institutet, som blev ett världsledande centrum inom tumörbiologi under fyra decennier. Vid denna tvärvetenskapliga institution kombinerades genetik, infektionsmodeller, immunologi och djurmodeller för att angripa cancerproblematiken.   Georg och Eva Klein står bakom en rad viktiga upptäckter inom cancerforskningen. På 1960-talet lade de grunden till den moderna tumörimmunologin, som lett fram till dagens framgångar inom immunoterapi mot cancer. Georg Klein visade också att arvsmassan i normala, friska celler kan undertrycka cancercellers elakartade beteende. Han gjorde även omfattande studier av Epstein-Barr-virus och dess roll vid lymfom och andra cancerformer. På senare år intresserade sig Georg Klein för det omvända problemet: Vad är det som gör att två tredjedelar av alla människor inte får cancer? Han har utbildat ett mycket stort antal doktorander och yngre forskare, nu verksamma över hela världen. Georg Kleins arbetsförmåga var legendarisk, och han tycktes utnyttja varje vaken minut till något meningsfullt. När Georg Klein skulle bli intervjuad för en tidning hade han knappt hälsat på reportern förrän han manade denne att sätta igång med frågorna. Om döden och meningen med livet sa han: “Det är vår utmätta tid som gör livet så värdefullt. Människors tragik är att de söker livets mening med stort M. Själv är jag nöjd med mina små meningar: dem jag älskar och mitt arbete.”  För en bredare allmänhet blev Georg Klein känd som författare efter debuten 1984, med både filosofisk-humanistisk och populärvetenskaplig inriktning. En av de mest kända böckerna är kanske Om kreativitet och flow, Bromberg, som Georg Klein var medförfattare till. Att uppnå flow var en stark drivkraft hos honom. Boken kom första gången 1990 och i en nyutgåva 2012. På senare år kom Jag återvänder aldrig. Essäer i Förintelsens skugga, Albert Bonniers Förlag, 2011, om antisemitismen i Kleins gamla hemland, Ungern. Senast våren 2016 fick han Gerard Bonniers essäpris för den bok som blev hans sista: Resistens. Tankar om motstånd, Albert Bonniers Förlag, 2015, ”för ett läkande författarskap där mötet mellan mätbar naturvetenskap och vetbar humanism speglar konsten att leva”.  Georg Klein fick otaliga priser och utmärkelser genom åren för sina gärningar inom cancerforskningen. Han var ledamot av Kungliga Vetenskapsakademien, Karolinska Institutets Nobelförsamling mellan åren 1957 och 1993 och ledamot i National Academy of Science, USA. I samband med Georg och Eva Kleins 80-årsdagar, 2005, bildade forskarkollegerna vid MTC The Georg and Eva Klein Foundation. Stiftelsens syfte är att stödja forskning kring immunologi, cellbiologi, infektioner och cancer i Georg och Eva Kleins anda.  Sedan pensioneringen 1993, fram till sin bortgång, verkade Georg Klein som forskargruppledare vid institutionen för mikrobiologi, tumör- och cellbiologi, MTC, vid Karolinska Institutet. Georg Klein blev 91 år. 
 Open menu Share
0		0	
12/12/16--06:30: Forskning kring galanin kan ge nya mediciner mot depression
Depression drabbar ett stort antal människor under deras livstid. Förutom lidande och avsevärd risk för självmord är sjukdomen förenad med stora kostnader för samhället. Olika typer av behandling av depression föreligger. Denna är ofta farmakologisk, till exempel med SSRIs, typ Prozac. Även om denna behandling är framgångsrik hos cirka 60 procent av patienterna, så finns problem med resistens, biverkningar och sent insättande av den terapeutiska effekten.  Därför söker forskare på universitet och i läkemedelsindustrin efter nya måltavlor för utveckling av förbättrade antidepressiva. Här ingår receptorer för neuropeptider, som omfattar en stor grupp av transmittorsubstanser. Galanin är en 29/30 aminosyror lång neuropeptid som verkar via tre receptorer, GalR1-R3.  Studier tyder på en antidepressiv effekt Galanin, renat från svintarm, upptäcktes för drygt 30 år sedan av Viktor Mutt och hans doktorand Kazuhiko Tatemoto på KI, och har sedan dess studerats med inriktning mot depression av flera grupper på KI och Stockholms Universitet. Omfattande djurförsök visar att en GalR1 antagonist skulle kunna ha antidepressiv effekt.  Swapnali Barde och medarbetare har nu undersökt i vilken utsträckning dessa resultat från djurförsök är relevanta för människor. Fem områden undersöktes i postmortala hjärnor från deprimerade kvinnor och män som begått självmord, och från kontroller. – Vi använde tre metoder för analys av galanin och de tre receptorerna: qPCR för att mäta nivåer av transkript (mRNA), pyrosekvenering för att undersöka DNA metylering (epigenetiska förändringar) samt RIA, dock enbart för att bestämma koncentrationer av galanin, säger en av artikelförfattarna Tomas Hökfelt. Resultaten visar att skillnader mellan mellan sjuka och friska hjärnor framförallt föreligger i pannloben och två kärnor i nedre hjärnstammen, medan främre cingulum är helt opåverkad. Vidare att det framför allt är transmittorn själv, dvs. galanin, samt GalR3 som förändras. Båda dessa är uppreglerade i hjärnstamskärnorna och nedreglerade i pannloben.  – Samtidigt går metyleringen i motsatt riktning, vilket överensstämmer med teorin att metylering undertrycker syntes. Förändringarna sågs både hos kvinnor och män, fortsätter Tomas Hökfelt. Förhoppningar om färre biverkningar GalR3 ko-existerar dels med noradrenalin (NA) och dels sannolikt med 5-hydroxytryptamin (5-HT; serotonin) i olika grupper av nervceller i de nämnda kärnorna i nedre hjärnstammen. GalR3 är en hämmande receptor som bromsar aktiviteten i dessa nervceller, och därmed minskar frisättningen NA och 5-HT i framhjärnan. Eftersom transkripten för både galanin och GalR3 är uppreglerade, leder aktivering av denna receptor sannolikt till en reducering av aktiviteten av dessa två monoaminer i framhjärnan vid depression. En GalR3 antagonist skulle alltså kunna bli en medicin som har en antidepressiv effekt genom att hämma ‘bromsen’.  – Slutresultatet liknar vad SSRIs och liknande mediciner åstadkommer, nämligen att öka hjärnans halter av 5-HT och NA - men via en helt annan mekanism. Förhoppningen är också att en GalR3 antagonist skulle verka snabbare, dvs utan fördröjning, och ha färre biverkningar, avslutar Tomas Hökfelt. Publikation "Alterations in the neuropeptide galanin system in major depressive disorder involve levels of transcripts, methylation, and peptide" Swapnali Bardea, Joelle Rüegg, Josée Prud’homme, Tomas J. Ekström, Miklos Palkovits, Gustavo Turecki, Gyorgy Bagdy, Robert Ihnatko, Elvar Theodorsson, Gabriella Juhasz, Rochellys Diaz-Heijtz, Naguib Mechawar, Tomas G. M. Hökfelt PNAS. Publicerad online 9 december 2016.doi: 10.1073/pnas.1617824113   
 Open menu Share
0		0	
12/13/16--04:45: Nya etikrådet får ett bredare uppdrag
I början av 2017 utses etikrådets nya medlemmar, efter beslut av rektor. Foto: Istock   Etikrådet vid Karolinska Institutet, som tidigare haft en rådgivande roll under rektor, upplöstes i mars i samband med Macchiarini-ärendet. Nu ska ett nytt etikråd bildas. Det nya uppdraget blir framför allt strategiskt. Samtidigt plockas oredlighetsärenden bort från etikrådets bord. – Karolinska Institutet är ett universitet där de etiska frågorna ska stå i centrum. Den senaste tidens händelser har visat på vikten av KI:s arbete med etiska frågor och vår värdegrund, sa den i mars 2016 nytillträdda vikarierande rektorn Karin Dahlman-Wright.  Etikrådet hade upplösts och arbetet lagts på is. Kort därefter fick den då nya vikarierande prorektorn, Henrik Grönberg, uppdraget att göra en översyn och formulera om etikrådets uppdrag. Resultatet: Det nya etikrådet ska inte vara operativt – oredlighetsärenden ska inte utredas av etikrådet, som i stället får en strategisk roll. Tidigare hamnade vissa oredlighetsärenden hos etikrådet, och andra direkt hos rektor. Efter Macchiarini-ärendet har flera oredlighetsärenden behövt granskas på nytt. – Det är så svåra ärenden att det kräver en bra struktur, säger Henrik Grönberg. Ny ordning för oredlighetsärenden Innan årsskiftet ska han presentera den nya ordning som ska gälla för ärendehantering av misstänkt oredlighet i forskning. Parallellt pågår en nationell utredning på regeringens initiativ, men en ny lag för oredlighetsärenden kan tidigast komma att gälla från 2019. – Vi kan inte vänta till dess, säger Grönberg. Etikrådet kommer nu i stället att få uppgiften att lyfta komplexa frågor som behöver genomlysning, och etikrådet bestämmer själva vad de ska diskutera. Även KI-medarbetare ska kunna vända sig dit. Det kan till exempel handla om hur KI ska förhålla sig till medförfattarskap, eller till forskning som bedrivs av KI-medarbetare eller KI-anknutna utomlands, eller om hantering av genetisk information som kommer fram vid forskningsstudier. Etikrådet ska kunna problematisera och diskutera, för att sedan ge vägledning i vad som är rätt och riktigt. Både KI-medarbetare och externa ledamöter En annan viktig förändring i etikrådets uppdrag är att KI:s prorektor kommer att vara en av rådets medlemmar. På det viset ska etikfrågorna få förankring i organisationen och legitimera rådets strategiska betydelse. Övriga medlemmar utses av rektor, efter nomineringar av anställda och studenter. Hälften av medlemmarna ska vara KI-medarbetare, den andra hälften externa, med kompetenser inom juridik, media/press eller politik. Totalt blir det mellan åtta och tio medlemmar. Effekten som Henrik Grönberg hoppas uppnå är dels att etikrådet kan komma med rekommendationer i etiska frågor, dels att prorektor kan se till att rådets frågor och svar genomsyrar organisationen som helhet. En annan uppgift för etikrådet blir att ordna seminarier som öppnar för diskussioner om komplexa frågor. Bland förebilderna för Karolinska Institutets nya etikråd finns bland annat etikrådet vid Lunds universitet. Där är även tillträdande vikarierande prorektor, Anders Ekbom, extern medlem.   Text: Madeleine Svärd Huss 
 Open menu Share
0		0	
12/14/16--01:06: Så tycker landets doktorander – KI:s dekan kommenterar
Doktorandspegeln 2016 är den tredje i ordningen. De flesta doktorander i landet är nöjda med sin utbildning. Men närmare 30 procent upplever att handledningen har varit så bristande att forskningsarbetet hindrats. Det konstateras i den senaste nationella undersökningen av doktoranders studiesituation, som kommenteras av Marianne Schultzberg, dekan för forskarutbildningen vid Karolinska Institutet. Bra eller mycket bra. Det omdömet ger 86 procent av doktoranderna sin forskarutbildning, enligt Universitetskanslersämbetets undersökning Doktorandspegeln 2016. Resultaten bygger på en enkät besvarad av 4 751 doktorander, varav 336 från KI, som gått tre till fem terminer på forskarutbildningen. Svarsfrekvensen var dock låg, 47 procent. Inom området medicin och hälsovetenskap där KI:s doktorander främst återfinns, ger 90 procent det sammanfattande omdömet bra eller mycket bra. Men rapporten visar också på problem. Totalt har 27 pro­cent av doktoranderna upplevt sådana brister i handledningen att det hindrat deras forskningsarbete. Inom medicin och hälsovetenskap anger 15 procent att handledaren visat litet eller inget intresse alls för doktorandens forskarstudier. Men så stora problem med handledningen har inte framkommit i KI:s egna doktorandenkäter, enligt Marianne Schultzberg, dekan för forskarutbildning vid KI. Bättre siffror på KI – Våra siffror ser betydligt bättre ut. De allra flesta handledare gör bra ifrån sig, men det finns doktorander som upplever brister. Det är tråkigt och vi arbetar med olika åtgärder för att förbättra det. Vi har till exempel en en obligatorisk handledarkurs för huvudhandledare och planerar nu en ny rutin som ska säkra att forskarutbildningsmiljön är lämplig redan innan doktoranden rekryteras, säger hon. Rutinen bygger på att miljön, både forskningsmässigt och psykosocialt, ska godkännas inför rekrytering av en ny doktorand. I rapporten märks också ett missnöje med introduktionen till forskarutbildningen. KI har en obligatorisk introduktion för nyantagna doktorander som man ser nu över hur den kan förbättras. Två av tio saknar uppföljning Enligt högskoleförordningen ska doktorandernas individuella studieplan följas upp regelbundet. Trots detta svarar två av tio doktorander inom medicin och hälsovetenskap att de inte fått någon uppföljning på sin studieplan under innevarande år. På KI känner man igen problemet och räknar med en förbättring när elektroniska individuella studieplaner införs nästa år. En påminnelse dyker upp i programmet när det är dags att uppdatera studieplanen. Ungefär en fjärdedel av doktoranderna uppger att deras forskningsresultat har använts utan att de angetts som författare eller upphovsman. Det framgår dock inte vilken typ av olovligt utnyttjande eller inom vilka områden det förekommer mest. KI frågar inte om detta i sina enkäter och enligt Marianne Schultzberg är det svårt att dra några säkra slutsatser från resultaten. Rapporten visar att 11 procent av doktoranderna inom medicin- och hälsovetenskap har upplevt negativ särbehandling av någon typ. Kön var den vanligaste orsaken. – Det är för många. Vi har sett det i våra enkäter också och vi har diskuterat diskriminering med ledningen för varje institution. Vi hoppas att den nya rutinen inför doktorandrekrytering ska förhindra att doktorander antas till miljöer som inte är lämpliga, säger hon. Skuggdoktorander förekommer Att vara skuggdoktorand, det vill säga delta i forskarutbildningen utan att vara formellt antagen, var vanligast inom området medicin och hälsovetenskap. 55 procent av de svarande hade varit i den situationen, som kan vara osäker och otrygg. På KI tror dock Marianne Schultzberg att det främst rör sig om personer verksamma i vården, som påbörjar ett forskningsprojekt inom sin verksamhet. – Men det är givetvis viktigt att kontinuerligt se till att det inte förkommer studenter som arbetar i forskningsprojekt utan försörjning och utan att bli antagna, säger hon. Trots bristerna svarar dock 84 procent av doktoranderna inom medicin och hälsovetenskap att de förmodligen eller definitivt skulle påbörja en forskarutbildning igen, om de stod inför valet idag.   Text: Sara Nilsson Om Doktorandspegeln: 2016 års Doktorandspegel är den tredje i en rad nationella undersökningar som fokuserar på doktorandernas perspektiv på sin utbildning. De två tidigare genomfördes av Universitetskanslersämbetets föregångare Högskoleverket och publicerades åren 2003 och 2008. 
 Open menu Share
0		0	
12/14/16--01:17: Pokemon Go gav bara en måttlig och kortvarig ökning av fysisk aktivitet
Bland unga vuxna i USA ledde spelande av Pokemon Go till ökad fysisk aktivitet, men effekten var måttlig och kunde inte längre observeras efter 6 veckor, visar en studie gjord av forskare från Karolinska Institutet och Harvard University som publicerades i den internationella tidskriften BMJ’s julnummer.  Pokemon Go är ett spel där spelaren samlar på karaktärer (pokemon) som dyker upp på mobiltelefonens skärm. Det har blivit nedladdat över 500 miljoner gånger sedan det släpptes under sommaren 2016.  Eftersom Pokemon Go uppmuntrar spelaren att promenera har det spekulerats att det har positiva effekter på folkhälsan genom ökad fysisk aktivitet. Dessa förhoppningar har dock inte varit baserade på data. Forskare från Karolinska Institutet och Harvard University i USA undersökte därför sambandet mellan spelet och fysisk aktivitet bland unga vuxna i USA. Genom en nätenkät rekryterade de 1,182 studiedeltagare mellan 18 och 35 år, som använde en smartphone från Iphone 6-serien. Initialt en måttlig effekt Av studiedeltagarna var det 560 (47.4 procent) som spelade Pokemon Go på en ”trainer level” på 5 eller högre, vilket tar ungefär 2 timmars promenerande att nå. Information om fysisk aktivitet innan och efter installation av Pokemon Go togs från stegmätarapplikationen i iPhone. Resultaten visade att under den första veckan efter installation av spelet, tog Pokemon Go spelare i snitt 955 extra steg per dag vilket motsvarar 11 minuters extra fysisk aktivitet givet en steglängd på 0.8 m och en hastighet på 4km/timme. Detta motsvarar ungefär hälften av WHO’s rekommenderade minimum på 150 minuters fysisk akvitet i veckan. Sambandet försvann efter sex veckor Effekten minskade gradvis under följande veckor och efter 6 veckor hade antalet dagliga steg gått tillbaka till nivåerna från innan installation av spelet. Studien begränsades av att steg bara kunde mätas när studiedeltagarna bar på sin iPhone, vilket kan ha lett till en överestimering av effekten. – Dessa resultat visar att folkhälsoeffekten av Pokemon Go troligen inte är så stor som det påståtts, åtminstone i vår studiepopulation bestående av unga vuxna i USA. Det kan förvisso spekuleras i att sambanden ser annorlunda ut bland barn och tonåringar som inte var inkluderade i studien, säger Peter Ueda, forskare på Institutionen för Medicin vid Karolinska Institutet och en av författarna till studien. Peter spelade själv Pokemon Go Peter Ueda spelade själv Pokemon Go tidigare, men slutade när han såg forskningens resutat. -Vill ju inte hålla på med något icke evidensbaserat. Kan tänka mig ta upp spelandet igen för att det är kul, men måste i så fall först göra en studie för att se om det stämmer, säger Peter Ueda vidare. Det finns säkert individer för vilka Pokemon Go har lett till en ihållande ökning av fysisk aktivitet. Fotboll, line dance eller stavgång skulle kanske inte heller visa stora effekter på bred populationsnivå om de lanserades som nya aktiviteter i vuxen ålder, men fungerar bra för individer som tycker om dom. Dessutom kan det spekuleras att Pokemon Go, med sin breda appeal når grupper som inte tilltalas av mer etablerade former av fysisk aktivitet, exempelvis individer med starkt intresse för datorer. – Men att påstå att Pokemon Go skulle ha en betydande effekt på det globala problemet med fysisk inaktivitet, vilket gjorts i många medier, är nog överdrivet optimistiskt, avslutar Peter Ueda. Publikation "Gotta catch’em all! Pokémon GO and physical activity among young adults: difference in differences study" Howe KB*, Suharlim C*, Ueda P*, Howe D, Kawachi I, Rimm EB. (*Delat förstaförfattarskap) BMJ, publicerad online 13 december 2016. doi: http://dx.doi.org/10.1136/bmj.i6270 
 Open menu Share
0		0	
12/14/16--01:50: KI-forskare får finansiering utifrån toppbedömning av ERC
Vicente Pelechano Garcia, institutionen för mikrobiologi, tumör- och cellbiologi, är en av två forskare som i år tilldelas Swedish Foundations’ Starting Grant. Anslagsformen är ett samarbete mellan fem privata forskningsstiftelser och ges till unga forskningsledare som fått toppbetyg och gått vidare till intervju med sin ansökan om ERC Starting Grant, men till slut inte nådde ända fram. Som mottagare av detta svenska startanslag garanteras Vicente Pelechano Garcia cirka 1,5 miljoner euro i fem år, under förutsättning att han varje år fortsätter söka medel från Europeiska forskningsrådet (ERC). För den händelse ERC beviljar anslag avslutas den svenska finansieringen. De fem stiftelser som står bakom satsningen är: Familjen Erling-Perssons Stiftelse, Kempestiftelserna, Ragnar Söderbergs stiftelse, Riksbankens Jubileumsfond och Stiftelsen Olle Engkvist Byggmästare. I sin bedömning av aktuella forskningsprojekt utgår stiftelserna helt från den utvärdering som gjorts av ERC. Forskningsansökningarna till ERC ”hör till de mest genomarbetade som görs i Sverige idag. Det är allmänt omvittnat att kvaliteten på alla dem som kommer vidare till intervju är utomordentligt hög. Sakkunnigbedömningen är av högsta klass. Att få ett ERC-bidrag är i dagens forskarsamhälle den mest meriterande finansieringen. Med utlysningen Swedish Foundations’ Starting Grant vill vi fånga upp de yngre forskare som ligger i den europeiska tätgruppen och ge dem långsiktiga förutsättningar för sin forskning”, skriver stiftelserna i ett gemensamt pressmeddelande. Den andra forskare som i år får Swedish Foundations’ Starting Grant är Cristian Bellodi vid Lunds universitet.  Nyligen utnämndes Vicente Pelechano Garcia också till Wallenberg Academy Fellow. 
 Open menu Share
0		0	
12/15/16--01:51: Internationell expertis på nordiskt seminarium om möss
Komparativ medicin, KM, vid Karolinska Institutet är ett stöd och en partner för KI:s forskare i all verksamhet som rör djurförsök. Den 8–9 december arrangerade KM en konferens som handlade om avel och hållande av musmodeller inom försöksdjursvetenskapen. – Musen har blivit den helt dominerande däggdjursmodellen inom försöksdjursvetenskapen och snart kommer arten att ha en komplett kartlagd katalog över alla sina gener. Att samla internationellt ledande expertis för att diskutera de senaste rönen är viktigt för föra utvecklingen framåt, säger Brun Ulfhake, Komparativ medicins verksamhetschef, KI, som stod för värdskapet. Vartannat år samlas forskare, uppfödare och andra intressenter för ett större seminarium inom det nordiska samarbetet NorIMM, Nordic Infrastructure for Mouse Models, där KI ingår tillsammans med University of Bergen, University of Copenhagen och University of Oulu. Nära 200 personer deltog denna gång när internationell expertis möttes för att diskutera de senaste rönen: Vilken är den bästa tekniken för att avla och bevara musmodeller? Hur säkerställs hälsan och välfärden hos muskolonier? Hur påverkar olika dieter mössens egenskaper? Ett av syftena är att höja kvaliteten genom förfining av metoderna. – Samtidigt kan vi genom detta åstadkomma en minskning av antal djur som behövs i avel och försök. Alla frågor som tagits upp här är betydelsefulla både ur forskningskvalitetssynpunkt och ur ett etiskt perspektiv, säger Brun Ulfhake. Bland talarna under konferensen fanns Björn Rozell, chefveterinär vid KI, Cory Brayton, professor i molekylär och komparativ patobiologi vid Johns Hopkins University, USA, och Kristin Lamont, forskare vid The Jackson Laboratory, USA. Rafael Frias, verksamhetsansvarig för försöksdjursutbildningen, KM, ansvarade för arrangemanget och Johannes Wilbertz, samordnare för KI Mouse Models, KM, medverkade i programkommittén.   Text: Karolina Olofsson 
 Open menu Share
0		0	
12/16/16--04:16: Tre KI-forskare bland Framtidens forskningsledare – får 12 miljoner var
När Stiftelsen för strategisk forskning i dagarna utsåg sjätte generationens ”Framtidens forskningsledare” var tre av dessa från Karolinska Institutet. Bidraget ska stötta unga, lovande forskare och göra det möjligt för dem att bygga upp egna framgångsrika forskargrupper. Vart tredje år utlyser Stiftelsen för strategisk forskning (SSF) programbidraget Framtidens forskningsledare. I programmet ingår en ledarskapsutbildning som på sikt ska ge bidragstagaren förutsättningar att leda större forskargrupper med internationell slagkraft. De forskarassistenter vid Karolinska Institutet som nu har utsetts till Framtidens forskningsledare är: Niklas Björkström vid institutionen för medicin, Huddinge med projektet Immunceller i vävnad vid kronisk leversjukdom hos människa. Jenny Mjösberg vid institutionen för medicin, Huddinge med projektet Tarmlymfocyter - funktionell dynamik vid inflammation. Katja Petzold vid institutionen för medicinsk biokemi och biofysik med projektet Hur mikroRNA reglerar hela organismer – baserat på struktur. 
 Open menu Share
0		0	
12/16/16--05:09: 4,1 miljoner till forskningsprojekt om psykosociala arbetsförhållanden
Ingemar Kåreholt, docent vid institutionen för neurobiologi, vårdvetenskap och samhälle, får 4 130 000 kronor från Marianne och Marcus Wallenbergs Stiftelse för ett treårigt forskningsprojekt om hur psykosociala arbetsförhållanden påverkar den fysiska hälsan senare i livet. Projektets titel är ”Psychosocial working conditions and late-life physical functioning: What role does gender, socioeconomic position, work-life balance, and coping mechanisms play?”. Marianne och Marcus Wallenbergs Stiftelse stödjer främst forskning inom klinisk medicin, juridik och samhällsvetenskap. Läs mer om Ingemar Kåreholt och hans forskning här. 
 Open menu Share
0		0	
12/18/16--23:41: Pedagogiskt forum avslutar hösten med Obamas favoritförfattare
Svante Weyler, Astrid Seeberger och Stina Ekblad höll i terminens sista lunchsamtal för Pedagogiskt forum.   Vid höstterminens sista sammankomst för Pedagogiskt forum stod den amerikanska författaren Marilynne Robinson i centrum. De femtiotal personer som kom fick lyssna till skådespelaren Stina Ekblad och förläggaren Svante Weyler i samtal med KI-forskaren Astrid Seeberger. I aulan på Södersjukhuset träffas den 12 december ett femtiotal personer som arbetar, undervisar och studerar inom sjukvården för att lyssna till samtal om och texter av författaren Marilynne Robinson.  Bakom arrangemanget av Pedagogiskt forum står Centrum för klinisk forskning (CKU). Syftet är att ”ge inspiration, kraft och öppna nya tankebanor” genom att bjuda in konstnärer och samhällsdebattörer till seminarier i pedagogisk anda. Seminarierna, som initierades av KI-forskaren och författaren Astrid Seeberger redan 1999, hålls under lunchtid för personalen på Karolinska Universitetssjukhuset i Huddinge eller Solna, samt på Södersjukhuset. Denna dag står Astrid Seeberger själv på scenen tillsammans med förläggaren, författaren och journalisten Svante Weyler och skådespelaren Stina Ekblad. Under en timme tar de tre personerna på scenen med publiken på en teologisk resa kring de stora frågorna om livet och kärleken – allt med avstamp i Marilynne Robinsons romaner med prästen John Ames i centrum i den amerikanska småstaden Gilead på 50-talet. Robinson är en framstående nutida amerikansk författare som blivit rikligt prisbelönad, inte minst av USA:s president Barack Obama som berättat att hennes böcker varit mycket betydelsefulla för honom.  Stina Ekblad läser utvalda delar ur Marilynne Robinsons böcker och får nog flera i publiken att lämna aulan med åtminstone ett uns extra kraft och inspiration. Under hösten har även bland andra pediatrikern Hugo Lagercrantz, senior professor vid KI, talat om sin bok Mitt medvetande: memoarer, och Astrid Seeberger om patientmötet i vårdproduktionens tid. Pedagogiskt forum återkommer med nytt program under våren 2017.   Text: Stina Moritz Foto: Gustav Mårtensson 
 Open menu Share
0		0	
12/19/16--23:04: Urban Lendahl avgår från Nobelförsamlingen – kommenterar sitt beslut
Urban Lendahl väljer att avgå från Nobelförsamlingen. Foto: Ulf Sirborn   Urban Lendahl, professor i genetik vid institutionen för cell- och molekylärbiologi vid Karolinska Institutet, väljer att avgå som ledamot i Nobelförsamlingen. Skälet är hans agerande i Macchiarini-ärendet. – Jag anser att jag har gjort felbedömningar, och för att hålla Nobels renommé rent tar jag beslutet att avgå ur Nobelförsamlingen, säger Urban Lendahl. Nobelförsamlingen vid Karolinska Institutet utser mottagarna av Nobelpriset i fysiologi eller medicin. Den består av 50 valda ledamöter som är professorer vid Karolinska Institutet, men är fristående från universitetet. Urban Lendahl valdes in i Nobelförsamlingen 2001 och utsågs till sekreterare i december 2014. Felbedömningarna gäller Macchiarini-ärendet, som redan i februari i år fick Urban Lendahl att besluta sig att lämna uppdraget som sekreterare och ta paus från Nobelförsamlingens arbete. Sveriges Televisions dokumentärserie Experimenten hade visat att patienter till kirurgen Paolo Macchiarini, som hösten 2010 rekryterades som gästprofessor till KI, for illa och dog efter transplantationer med artificiella luftstrupar. En rad vård- och forskningsetiska frågor väcktes och KI beslutade om en extern granskning av fallet. Deltog som ämnesexpert Bland de missbedömningar Urban Lendahl nu anser sig ha gjort finns hans agerande i samband med två anmälningar om misstänkt fusk i Macchiarinis forskning. Anmälningarna kom till KI från läkare vid Karolinska Universitetssjukhuset och granskades av Bengt Gerdin, professor emeritus vid Uppsala universitet. På tidigare rektor Anders Hamstens förfrågan deltog Urban Lendahl som ämnesexpert vid presskonferensen när KI presenterade beslutet att fria Macchiarini från misstankarna om oredlighet i forskning – tvärt emot Bengt Gerdins utlåtande. – Jag fick se beslutet ett par veckor innan det skulle offentliggöras. Jag läste beslutstexten men inte hela det underliggande materialet, och trodde att KI hade gjort sin bedömning rätt. Det jag inte gjorde, som borde ha varit en naturlig reaktion när beslutet gick emot utredaren, var att yrka på att ärendet skulle återremitteras eller granskas av ytterligare experter. Det var okritiskt, men jag accepterade KI:s linje då och lät som en följd av det Macchiarini kvarstå som talare vid en vetenskaplig konferens som jag organiserade så sent som i november 2015. Dokumentären ändrade allt – Jag höll fast vid KI:s linje fram till dokumentärerna i Sveriges Television, som bland annat visade operationer av patienter i Ryssland som inte var dödligt sjuka, det vill säga att ingreppen inte kunde klassas som vitalindikation, säger Urban Lendahl. Urban Lendahl är också kritisk till sitt agerande i samband med rekryteringen av Macchiarini till KI. Tidigt i processen rådfrågade dåvarande rektor Harriet Wallberg honom, bland andra, om intrycket av Paolo Macchiarinis cv. Urban Lendahl svarade att han tyckte att det såg intressant ut. Urban Lendahl var också en av 14 forskare som undertecknade en skrivelse som lämnades till rekryteringsutskottet som stöd för att Macchiarini skulle rekryteras som gästprofessor till KI. Fick fråga om att finansiera Macchiarini Dessutom fick Urban Lendahl en förfrågan av Macchiarinis blivande institution om huruvida SFO-centret StratRegen som Urban Lendahl ledde, kunde bidra med finansiellt stöd till Macchiarinis rekryteringserbjudande. – Då förstod jag att rekryteringsprocessen hade gått långt. Jag tillstyrkte förfrågan om stöd med 3,6 miljoner kronor och såg inga orosmoln i den tidiga fasen, det här var före operationerna. I efterhand var det en felbedömning och jag önskar att jag hade borrat djupare i hans cv, säger Urban Lendahl. Varför fattar du det här beslutet nu? – Det tar tid att bearbeta saker. I utredningarna som följde på dokumentären har det också framkommit sådant som gör att jag anser mig ha gjort felbedömningar, bland annat att sjukhusutredningen visar att det var fel av sjukhuset att klassa operationerna som vitalindikation. Dessutom är Nobelåret över nu, det är en lugnare period ur Nobelprisperspektiv, säger han. Vad vill du uppnå med detta? – Gör man bedömningsfel – även om man inte varit i beslutsställning – så bör man axla sitt ansvar just när det gäller organisationer som bygger på förtroende, som Nobelförsamlingen. Av samma skäl avgår jag även som ledamot i Cancerfondens forskningsnämnd. Personligen blir det här också ett sätt att komma till ro med mig själv, säger han.   Text: Sara Nilsson 
 Open menu Share
0		0	
12/20/16--01:20: KI fäller Paolo Macchiarini och tre medförfattare för oredlighet i forskning
Karolinska Institutet har i dag fattat beslut i ett av flera oredlighetsärenden som har koppling till Paolo Macchiarini. I korthet innebär beslutet att huvudförfattaren och tre medförfattare till artikeln anses vara skyldiga till forskningsfusk. För två av författarna, som är mer juniora, finns förmildrande omständigheter. Ärendet gäller artikeln ”Experimental orthotopic transplantation of a tissue-engineered oesophagus in rats” som publicerades i tidsskriften Nature Communications 2014 där Paolo Macchiarini är huvudförfattare. Det är den första av flera artiklar av Paolo Macchiarini som granskats på nytt efter att tidigare rektor beslutat att fria forskarna från forskningsfusk men samtidigt konstaterade att artiklarna innehåller både slarv och brister. Efter dokumentären Experimenten och dåvarande rektors avgång, valde vikarierande rektor Karin Dahlman-Wright, att öppna flera ärenden på nytt, och begära yttranden från expertgruppen för oredlighet vid Centrala etikprövningsnämnden. Karin Dahlman-Wright och vikarierande prorektor Henrik Grönberg kommenterar i dag beslutet i det första ärendet i en artikel på DN Debatt: ”KI:s beslut i själva oredlighetsfrågan ansluter sig till yttrandet från expertgruppen för oredlighet vid Centrala etikprövningsnämnden, CEPN. KI delar också CEPN:s syn att det finns förmildrande omständigheter för de mer juniora författarna. Vidare delar KI synen att den som sätter sitt namn på en vetenskaplig artikel bär ett ansvar. Men vad gäller huruvida alla medförfattare i en studie som bedömts innehålla fusk, kan ställas till svars för hela den publicerade studien kommer KI till en annan slutsats än CEPN.” Eftersom frågan är principiellt mycket viktig har KI bett Kungl. Vetenskapsakademiens arbetsgrupp rörande forskningsfusk om råd. Deras slutsats är ”Således kan medförfattares ansvar inte kategoriskt utkrävas och det är inte självklart att alla medförfattare i en studie som bedömts innehålla fusk, kan ställas till svars för hela den publicerade studien ... Bedömning måste göras från fall till fall genom att höra de inblandade medförfattarnas beskrivning av omständigheterna kring studiens utförande och publicering.”. Den aktuella studien inkluderar ett flertal olika metoder som utförts av medförfattare. Den som är expert på en viss metod kan sakna förutsättningar att ta ansvar för de sammantagna slutliga resultaten och därför har varje författares ansvar bedömts individuellt. KI gör bedömningen att Paolo Macchiarini och ytterligare tre av artikelförfattarna har haft insyn och överblick i hela eller stora delar av processen, och ska fällas för forskningsfusk. De övriga författarna har bidragit med delar som inte bedöms oredliga och de har inte heller haft möjlighet att ha en överblick över eller insyn i hela projektet. Vad gäller påföljden är två seniora författare i dag inte anställda vid Karolinska Institutet. Några åtgärder mot dem på arbetsrättslig grund är därför inte aktuella. De två juniora forskare har stått i en beroendeställning till de mer seniora forskarna i forskningsgruppen. Dessutom har processen varit mycket utdragen. Dessa omständigheter får ses som förmildrande, varför de tilldelas en erinran. 
 Open menu Share
0		0	
12/20/16--01:51: Ny forskning ökar förståelsen för genetisk variation
Vår förmåga att känna igen och producera specifika antikroppar mot i stort sett vilken främmande struktur som helst är en central uppgift för vårt immunförsvar. En ny metod framtagen vid Karolinska Institutet som presenteras i en artikel i Nature Communications ger forskarna nya möjligheter att förstå genetisk variation av de DNA segment som kodar för antikroppar. Tack vare genetiska rekombination av ett stort antal gensegment - som sker under B cellernas utveckling och som ger upphov till att varje mogen B cell (en typ av vit blodkropp vars huvuduppgift är att producera antikroppar vid ett immunsvar) uttrycker en unik B cellsreceptor, kan vi känna igen och producera specifika antikroppar mot i stort sett vilken främmande struktur som helst. Detta är en central uppgift för vårt immunförsvar.  – Då varje individ kodar för ett stort antal segment ger denna kombinatoriska strategi upphov till en extremt stor repertoar av olika B-cellsreceptorer, säger Gunilla Karlsson Hedestam, artikelns huvudförfattare. IgDiscover tillåter produktion av individualiserade databaser – Det har hittills varit okänt hur många olika V segment som finns och hur stor variationen är mellan individer inom en art då denna region är svår att sekvensera på genomisk nivå på grund av dess repetitiva natur, fortsätter Gunilla Karlsson Hedestam. För att lösa detta utvecklade forskarna en metod och ett program, IgDiscover, som tillåter produktion av individualisera de databaser av V segment från djupsekvenseringsdata från miljontals B celler från varje donator. IgDiscover ger helt nya möjligheter att förstå genetisk diversitet av V-gener samt möjliggör att snabbt bygga upp individ-baserade databaser för en rad applikationer. Den uppsättning V-segment vi har kan påverka vår förmåga att svara mot infektion och vaccination, eller att utveckla autoimmunitet.  - Våra resultat visar på en oväntat stor variation och med IgDiscover har vi nu ett verktyg att studera detta i större populationer, avslutar Gunilla Karlsson Hedestam. Publikation “Production of individualized V gene databases reveals high levels of immunoglobulin genetic diversity” Martin M. Corcoran, Ganesh E. Phad, Néstor Vázquez Bernat, Christiane Stahl-Hennig, Noriyuki Sumida, Mats A.A. Persson, Marcel Martin,Gunilla B. Karlsson Hedestam Nature Communications, publicerad 20 december 2016, doi:10.1038/ncomms13642 
 Open menu Share
0		0	
12/20/16--05:36: Lagrat blod är säkert blod
Den oro som tidigare funnits för att lagrat blod skulle vara farligt för patienten kan nu avskrivas. Det visar en stor svensk-dansk studie publicerad i Annals of Internal Medicine. Blodtransfusion är en extremt viktig behandling som ges vid många olika sjukdomstillstånd. Vid 80 års ålder har så många som 20 procent av befolkningen någon gång under livet fått en blodtransfusion. Tillgången på blodprodukter styrs dels av antalet aktiva blodgivare men också av hur länge blod kan lagras vilket gör att den maximala lagringen har en stor betydelse för möjligheten att hålla ett tillräckligt blodförråd. De senaste åren har det publicerats ett antal studier som antytt att blod som lagrats en längre tid skulle vara sämre för patienten och kunna bidra till ökad dödlighet. – Dessa fynd har dock ifrågasatts av andra forskare, säger Märit Halmin, specialistläkare och doktorand vid institutionen för medicinsk epidemiologi och biostatistik vid Karolinska Institutet. Överlevnaden påverkas inte av lagringstiden Märit har tillsammans med sina kollegor I en nyligen genomförd studie, den största hittills med mer än 800 000 transfunderade patienter, visat att överlevnaden inte påverkas av blodenheternas lagringstid. Inte ens de patienter som fick ett flertal blodenheter lagrade 35 dagar eller längre hade någon ökad dödlighet. – Våra resultat visar tydligt att det inte föreligger någon skillnad i överlevnad mellan grupperna. Dagens rutin att lagra blod i 42 dagar är således säkert och har ingen påverkan på överlevnaden för patienterna. Denna kunskap är oerhört viktig då den möjliggör att nuvarande praxis fortsätter och vi riskerar inte att reducera blodtillgången i landet på basen av falsk oro, säger Märit Halmin. Publikation "Length of storage of red blood cells and patient survival after blood transfusion: a bi-national cohort study." Märit Halmin, Klaus Rostgaard, Brian K. Lee, Agneta Wikman, Rut Norda, Kaspar René Nielsen, Ole B. Pedersen, Jacob Holmqvist, Henrik Hjalgrim, Gustaf Edgren Annals of Internal Medicine, publicerad online 20 december 2016. Doi: 10.7326/M16-1415 
 Open menu Share
0		0	
12/21/16--00:30: Öppettider under jul och nyår
Under jul- och nyårshelgerna har flera av våra funktioner ändrade öppettider.  Registrator Vardagar Måndag-torsdag: kl. 9.00-11.30 och kl. 13.00-15.30 Fredag: kl. 9.00-11.30 och kl. 13.00-15.00 Avvikande öppettider 23 december kl. 9.00-12.00 5 januari kl. 9.00-12.00 Kontakt Telefon: 08-524 865 95 E-post: registrator@ki.se   Receptionen i Aula Medica, campus Solna Vardagar kl. 8.00-17.00 Avvikande öppettider 23 december kl. 8.00-13.00 5 januari kl. 8.00-13.00   Presstjänsten Vardagar kl. 8-20 och helger kl. 9-17. Vi besvarar mejl på kontorstid. Avvikande öppettider Vardagar mellan jul- och nyår: kl. 9-17 24 december - 26 december: stängt 31 december - 1 januari: stängt 5 januari - 6 januari: stängt Kontakt Telefon: 08-524 860 77 E-post: pressinfo@ki.se Kontakta och besök oss Internposten Karolinska Unversitetsbiblioteket Pendelbussen Solna/Flemingsberg Restauranger   
 Open menu Share
0		0	Forskare vid Karolinska Institutet och Göteborgs universitet har genererat en webbaserad mjukvara, Green Listed, som kan underlätta användandet av CRISPR-metodiken. Mjukvaran är publicerad i tidskriften Bioinformatics och kan fritt användas via greenlisted.cmm.ki.se där även informationstexter och filmer finns. Celler är mycket små och bygger upp en organism. En människa har ungefär hundra gånger så många celler i sin kropp som det finns människor på jorden. Inuti de allra flesta av dessa celler finns arvsmassa som är uppbyggt av långa DNA-kedjor som påverkar hur de olika cellerna ser ut och beter sig. CRISPR är en forskningsmetod som kan användas för att snabbt studera hur olika delar av arvsmassan påverkar hur celler beter sig. Med denna metod kan forskare få insikter om orsaker till sjukdomar och hur de kan behandlas. Med CRISPR kan DNA-kedjorna i isolerade celler modifieras och dess funktion därefter vidare undersökas. – Vi använder CRISPR-metodiken för att studera både immunceller och cancerceller. Målet är att utveckla nya behandlingar för patienter med sjukdomar relaterat till immunförsvaret, som ledgångsreumatism, samt cancer, säger Fredrik Wermeling vid institutionen för medicin, Solna vid Karolinska Institutet. Green Listed förenklar arbetet med CRISPR-metodiken CRISPR-metoden är utvecklad baserat på ett system som finns naturligt i många bakterier och har de senaste åren fått mycket uppmärksamhet. Ett mycket kraftfullt sätt att använda CRISPR är att istället för att studera funktionen av en enskild del av arvsmassan i taget, studera många delar parallellt. ”Green Listed” används för att underlätta denna typ av storskaliga studier. – Genom att implementera CRISPR-metodiken i vår forskning har vi på kort tid kunnat förklara fenomen vi under flera år försökt förstå. Detta har framförallt relaterat till experiment där vi parallellt modifierar ett stort antal utvalda delar arvsmassan, så kallade CRISPR-screener. Green Listed förenklar detta arbete avsevärt och har varit väldigt viktigt för våra projekt, fortsätter Fredrik Wermeling. Arvsmassan är som en kokbok Arvsmassa är för de flesta ett abstrakt begrepp som forskare ofta använder sig av. Fredrik gör liknelsen att alla celler bär omkring på en kokbok (arvsmassan). – Anledningen till de olika cellerna som bygger upp en individ skiljer sig åt är för att de använder olika recept i kokboken. Vi vet att många sjukdomar har delvis ärftliga komponenter. Vilket alltså innebär att något eller några recept, som ärvs från föräldrar, har förändringar som kan bidra till sjukdom. Det är lätt att tänka sig att slutprodukten förändras radikalt om man ändrar i ett recept från en matsked socker till en matsked salt. Med CRISPR metoden kan vi snabbt göra sådana förändringar i enskilda celler och därmed lära oss om de sjukdomar vi studerar, avslutar Fredrik. Forskningen har finansierats med anslag från bland annat Vetenskapsrådet, Stiftelsen för Strategisk Forskning, Wenner-Gren stiftelserna, Jeanssons stiftelser, BILS (National Bioinformatics Infrastructure for Life Sciences), och Karolinska Institutet.  Publikation “Green Listed – A CRISPR Screen Tool” Sudeepta Kumar Panda, Sanjay V. Boddul, Guillermina Yanek Jiménez-Andrade, Long Jiang, Zsolt Kasza, Luciano Fernandez-Ricaud, Fredrik Wermeling Bioinformatics, 23 november 2016, doi: 10.1093/bioinformatics/btw739 
 Open menu Share
0		0	
01/04/17--22:25: Fem KI-forskare får SSMF:s stora anslag 2016
Svenska sällskapet för medicinsk forskning, SSMF, har tilldelat åtta unga medicinska forskare etableringsstöd, fyra på heltid och fyra på halvtid. Fem av forskarna är vid Karolinska Institutet. SSMF:s stora anslag, 2016 års etableringsstöd, går till en kvinna och sju män bland totalt 161 sökanden. De får tillsammans dela på 24 miljoner kronor för de två första årens forskningsverksamhet, med möjlighet till två års förlängning, det vill säga totalt 48 miljoner kronor. Två KI-forskare får anslag på heltid: Brent Page vid institutionen för medicinsk biokemi och biofysik och Sophie Petropoulos vid institutionen för klinisk vetenskap, intervention och teknik. Anlag på halvtid tilldelas KI-forskarna: Daniel Andersson vid institutionen för fysiologi och farmakologi, Solna, Christofer Juhlin vid institutionen för onkologi-patologi och Jakob Wikström vid institutionen för medicin, Solna. 
 Open menu Share
0		0	
01/08/17--13:09: Sammantaget goda långtidsresultat av fetmakirurgi på unga
Fetmaoperationer på tonåringar ger lika goda långsiktiga resultat som när vuxna opereras, men operationerna var även förknippade med komplikationer. Fem år efter operationen vägde de som opererats som unga i snitt 28 procent mindre än före ingreppet, visar en ny studie publicerad i vetenskapliga tidskriften The Lancet Diabetes & Endocrinology. – Det är förvånansvärt stora likheter mellan tonåringar och vuxna som genomgått fetmakirurgi. Ungdomar med allvarlig fetma som inte opereras fortsätter istället att öka i vikt, säger Torsten Olbers, docent vid Sahlgrenska akademin och överläkare på Sahlgrenska Universitetssjukhuset, som är en av huvudförfattarna till studien. Forskningen är ett samarbete mellan forskare vid Karolinska Instituet, KI, Lunds universitet och Sahlgrenska akademin. Claude Marcus, professor i pediatrik vid KI, har lett forskningen vid KI. – Det är dags att börja integrera fetmakirurgi i behandlingen av ungdomar med allvarlig fetma. En förutsättning är att de följs upp långsiktigt eftersom våra resultat också visar att en del ungdomar behöver mycket stöd för att hantera tillvaron efter operationen. Fetmakirurgi är ingen ”quick fix”, konstaterar Claude Marcus. Studien visar bland annat på att det finns risk för brister på vitaminer och mineraler efter gastrisk bypass, genom ett minskat matintag och även på grund av omkoppling av tarmarna. Detta var tydligt också hos ungdomar som ofta var obenägna att ta de rekommenderade tillskotten. Studien omfattar 81 tonåringar som genomgått så kallad gastrisk bypass. De opererade ungdomarna har jämförts med en lika stor grupp ungdomar som fick traditionell behandling och även med en grupp vuxna som genomgick gastrisk bypass. 65 procent var kvinnor och 35 procent män. Ungdomarna som opererades var mellan 13 och 18 år vid ingreppet, med en snittålder på drygt 16 år och ett genomsnittligt BMI på runt 45. I många fall hade fetman redan lett till komplikationer som störda blodfetter, högt blodtryck, leverförfettning, diabetes typ 2 eller förstadium till diabetes. Avsevärt lägre vikt – Det är ungdomarna med den allvarligaste fetman vi pratar om. Utan operation förblir de nästan undantagslöst stora för resten av livet. Hos tonåringarna är det extra tydligt att det finns en stark bakomliggande genetisk benägenhet för allvarlig fetma, det är inget livsstilsval de har gjort, säger Torsten Olbers. Tonåringarna som inte opererades fortsatte att öka i vikt under femårsperioden, med i genomsnitt tio procent och en av fyra fetmaopererades under uppföljningstiden sedan den blivit vuxna. Detta i jämförelse med 28 procents lägre vikt än vid ingreppet hos de som genomgått gastrisk bypass. Var fjärde opererad tonåring drabbades dock av komplikationer som krävde en ny operation inom fem år, i ungefär hälften av fallen för tarmvred och i hälften för gallsten. – Det var en överraskning för oss att även ungdomar drabbades av gallsten, vilket vi sett tidigare hos vuxna vid kraftig viktnedgång. Ungdomarna hade också samma frekvens av tarmvred som de vuxna, en komplikation som vi idag kan förbygga genom att vid operationen stänga de så kallade ”slitsarna”, säger Torsten Olbers. Uppföljning och stöd Operationen som görs med titthålskirurgi tar ungefär en timme och innebär att tunntarmen kopplas till en liten magsäcksficka just under matstrupen. Magsäcken finns kvar och producerar magsafter som tillsammans med galla mm kommer in i systemet längre ned. Maten kommer alltså i princip direkt ned i tarmen. – Det är inte så att det bara tar stopp. Operationen ändrar de grundläggande signalerna för hunger och mättnad. Man är inte så hungrig och blir också mätt tidigare, även i huvudet, säger Torsten Olbers. Publikation Laparoscopic Roux-en-Y gastric bypass in adolescents with severe obesity (AMOS): a prospective, 5-year, Swedish nationwide study Dr Torsten Olbers, PhD; Andrew J Beamish, MD; Eva Gronowitz, PhD; Carl-Erik Flodmark, PhD; Jovanna Dahlgren, PhD; Gustaf Bruze, PhD; Kerstin Ekbom, PhD; Peter Friberg, PhD; Gunnar Göthberg, PhD; Kajsa Järvholm, PhD; Jan Karlsson, PhD; Staffan Mårild, PhD; Martin Neovius, PhD; Markku Peltonen, PhD; Claude Marcus, PhD. Publicerad online 5 januari, 2017, The Lancet Diabetes & Endocrinology, DOI: dx.doi.org/10.1016/S2213-8587(16)30424-7 
 Open menu Share
0		0	
01/08/17--22:59: KI:s nya styrelseordförande: ”Det finns skäl att göra ett omtag”
Mikael Odenberg är Karolinska Institutets nya ordförande. Han efterträder Lars Leijonborg. Foto: Gustav Mårtensson   Mikael Odenberg tillträdde som ny styrelseordförande för Karolinska Institutet med två omedelbara ärenden på bordet: rekrytera ny rektor och sopa upp efter Macchiarini. Enligt ansvarig minister Helene Hellmark Knutsson, är förväntningarna på nya styrelsen att återupprätta förtroendet för Karolinska Institutet och svensk medicinsk forskning. – Oj då, tänkte jag. Sedan bestämde jag mig för att svara ja, säger Mikael Odenberg om att bli erbjuden uppdraget. Varför just han, det får andra svara på. Några akademiska meriter är det inte fråga om, med oavslutade studier på universitetet och Handelshögskolan. Snarare, gissar han själv, har det att göra med en bred erfarenhet av myndighetsstyrning, ett område där Karolinska Institutet enligt höstens utredningar har fallerat rejält. Mikael Odenberg beskriver sin bakgrund som ett helt liv i den offentliga sektorn, senast som generaldirektör för Svenska kraftnät, tidigare riksdagsledamot och försvarsminister i Reinfeldts regering, en post han klev av i protest mot minskad försvarsbudget. Men också erfarenhet av sjukvårdsverksamhet, bland annat som landstingsledamot i Stockholms läns landsting åren 1976 till 1991. – Det kan jag möjligen ha glädje av på medicinskt universitet. Sen har jag lett förändringsprocesser. Nu får han leda en till. Karolinska Institutet ska resa sig efter ”en första klassens skandal”, som Mikael Odenberg uttrycker det. Går igenom granskningarna – Det är naturligtvis inte så att konsistoriet eller dess ordförande avgör hur man ser på Karolinska Institutet. Jag tror att det är en ganska lång resa, ärligt talat. Det finns flera som säger att nu har det skrivits så mycket om Macchiarini och nu är vi faktiskt trötta på det, låt oss räta på ryggen och gå vidare. Men då tror jag att man tenderar att bagatellisera det som hänt, säger Mikael Odenberg. Styrelsen är ytterst ansvarig, men det är många som måste hjälpas åt, tillägger han. I ett extrainsatt möte i slutet av januari sammanträder styrelsen med de nya regeringsutsedda ledamöterna för andra gången,  – Det finns skäl att göra ett omtag, säger Mikael Odenberg. Då ska granskningsrapporterna kring Macchiarini-ärendet föredras av utredarna Sten Heckscher, Kjell Asplund och internrevisor Peter Ambroson. – Och där behöver styrelsen bilda sig en uppfattning i vilken utsträckning man håller med om slutsatserna, eller om det är så att vi har en annan uppfattning. Och om det visar sig att vi håller med – vilka åtgärder har man vidtagit och är de åtgärderna till fyllest? Ser över rektorsrekryteringen Även rekryteringen av ny rektor, som avstannat efter höstens byte av externa ledamöter, kräver ett omtag. – Den nya styrelsen måste äga processen. Det innebär att beslut om sökkommitté, kravprofil, tidplan kommer att tas på nytt. Det sker vid det extra sammanträdet i januari. Det kan bli justeringar, men det finns ingen anledning att räkna med några stora justeringar, eller att vi vänder upp och ner på kravprofilen, säger Mikael Odenberg. Samtidigt betonar han att Karolinska Institutet behöver en rektor med väldigt goda ledaregenskaper, stor beslutsförmåga och stor integritet. Han vill lägga större tyngdpunkt på ledaregenskaperna än den vetenskapliga excellensen, ”det är inte så mycket forskning som ska utföras i rektorsrummet”. – Men det är klart att om den som blir rektor på Karolinska Institutet ska få ett brett stöd och respekt bland 375 professorer så går det inte att komma dragande med mediokra meriter, säger Mikael Odenberg. Fråga på sikt: organisationen Förordnandet som styrelseordförande sträcker sig till 2020. Fram till dess handlar det också om långsiktiga frågor som han ännu inte hunnit sätta sig in i: organisationen, ekonomin och ”den eviga frågan” om att tydliggöra ansvarförhållanden mellan Karolinska Institutet och Karolinska Universitetssjukhuset. – Det finns många som hävdar att Karolinska Institutets organisation är rätt dysfunktionell som den ser ut i dag. Och den har varit på plats i mer än 20 år, så det är en sak vi behöver titta på, liksom styrningen, hur fungerar den? Hur fungerar ledarskapet? Vi är inte bara en utbildningsanstalt och en forskningsinstitution, utan vi är också en myndighet och har en del krav att leva upp till. Och det verkar ha varit lite si och så med det, säger Mikael Odenberg. – Men det är naturligtvis så att den rektor som tillsätts måste ta en väldigt aktiv del i det här, så vi ska inte hitta på för många saker innan vi har rektor på plats.   Text: Madeleine Svärd Huss Foto: Gustav Mårtensson   Mikael Odenberg om:  … sin uppfattning om Karolinska Institutet: ”Jag har sett Karolinska Institutet som vårt universitet nummer ett, och det gör jag fortfarande. KI har en väldigt framträdande ställning, inte bara i Sverige utan även internationellt. Har levererat forskning av världsklass genom åren. Det är klart att Nobelförsamlingen, även om den inte är en del av universitetet, också har bidragit till att sätta KI på världskartan.” … hur Macchiarini-ärendet påverkat: ”Tilltron till svensk vetenskap och forskning är generellt sett ganska hög, men det är klart att förtroendet för KI har skadats, det vore larvigt att påstå något annat. Och det är klart att det har stor intern påverkan. Jag kan tänka mig att det har varit svårt att ställa sig vid sidan om, man tvingas mer eller mindre ta ställning. Nobelförsamlingen är inte heller intakt, till exempel. … sin uppmärksammade beef med Expressen via sociala medier: Jag har på intet sätt kritiserat Expressen eller någon annan för att granska. Vad jag har kritiserat är den här tillrättalagda sensationsjournalistiken där man förtiger viktiga fakta och försöker bildsätta något som ska ge ett skandalöst intryck. Jag har levt hela mitt liv i den offentliga sektorn, medias granskande roll är fantastisk betydelsefull. Jag är öppen för granskning, men media bör ju också kunna tåla kritik. 
 Open menu Share
0		0	
01/09/17--12:22: Möjligt spinna konstgjord spindeltråd
Fiberboll. Foto: Lena Holm, SLU/Nature Chemical Biology För forskarna har det länge varit en dröm att kunna tillverka konstgjord spindeltråd. Fram till nyligen har försöken krävt starka lösningsmedel och resulterat i trådar med begränsad användbarhet, men steg för steg har ett forskarlag från Sveriges lantbruksuniversitet och Karolinska Institutet uppfunnit en fungerande metod. I en studie, publicerad i tidskriften Nature Chemcial Biology, visar de nu att de kan de tillverka kilometerlånga trådar som liknar spindeltråd. Spindeltråd är gjort av proteiner som förvaras i en vattenlösning i körtlar i spindelns bakkropp, innan de spinns till en tråd. Forskarlaget har tidigare visat att det finns en väldigt brant pH-gradient i spindeltrådskörteln och att det är tio gånger surare där tråden bildas än man tidigare trott. Vidare upptäckte man att enzymet karbanhydras – som omvandlar bikarbonat till koldioxid – finns i stora mängder i spinnkörtelns vägg och är nödvändigt för att pH-gradienten ska upprätthållas. Dessa båda upptäckter visade hur spindlarna använder pH-förändring och koldioxid för att påverka spindeltrådsproteinerna inom ett väl avgränsat område i körteln, och detta förklarar hur tråden kan bildas väldigt snabbt och på ett bestämt ställe i körtelns utförsgång. Kan produceras i stora mängder – Den här kunskapen använde vi för att designa ett konstgjort spindeltrådsprotein som kan produceras i stora mängder i bakterier. I och med det kan produktionen bli industriellt intressant och uppskalningsbar, säger Anna Rising, forskningsledare vid SLU och KI i ett pressmeddelande. Bland författarna finns även forskare från Donghua University (Kina), Universidad Politécnica de Madrid, University of Oxford, KTH, Uppsala universitet och Lunds universitet. Forskningen har bland annat finansierats genom anslag från Vetenskapsrådet, Center for Innovative Medicine (CIMED) vid KI och FORMAS.  Se en film på YouTube från SLU   Publikation Biomimetic spinning of artificial spider silk from a chimeric minispidroin Marlene Andersson, Qiupin Jia, Ana Abella, Xiau-Yeen Lee, Michael Landreh, Pasi Purhonen, Hans Hebert, Maria Tenje, Carol V Robinson, Qing Meng, Gustavo R Plaza, Jan Johansson & Anna Rising Nature Chemical Biology, publicerad online 9 januari 2017, doi: dx.doi.org/10.1038/nchembio.2269 
 Open menu Share
0		0	
01/10/17--00:00: Protein som hämmar och minskar effekt av cellgiftsbehandling identifierat
Forskare vid Karolinska Institutet och Karolinska Universitetssjukhuset har tillsammans med kollegor från SciLifeLab och universitetet i Heidelberg identifierat ett protein som spelar en avgörande roll för effekten av cytarabin – det viktigaste läkemedlet mot akut myeloisk leukemi. Resultaten publiceras i den vetenskapliga tidskriften Nature Medicine. I världen diagnosticeras cirka 350 000 personer varje år med akut myeloisk leukemi (AML), en aggressiv form av blodcancer. Endast 25 procent av dessa patienter lever fem år senare. För drygt tjugo år sedan förbättrades överlevnaden genom användning av höga doser av cellgiftet cytarabin.  Effekten av cytarabin avtar med tiden hos en del patienter och mekanismen bakom denna resistensutveckling har i stort sett varit okänd. Men i den aktuella studien, som omfattar analyser av 300 patienter, visar forskarna att ett protein – SAMHD1 – spelar stor roll för den uteblivna effekten av cytarabinbehandlingen. Studien visar att SAMHD1 minskar effekten av cytarabin i leukemiceller och att leukemiska celler med lägre nivåer av SAMHD1 svarar bättre på cytarabinbehandling. Forskarna kunde även göra leukemiceller mer känsliga för cellgiftet cytarabin genom att blockera proteinet. – Resultaten är av stor betydelse för att bättre kunna förstå farmakologin av cytarabin vid leukemi. Vår förhoppning är att resultaten på sikt ska bidra till förbättrad behandling av akut myeloisk leukemi genom att cytarabinbehandling kombineras med ämnen som blockerar SAMHD1. Dock krävs först fler studier, säger Nikolas Herold, forskare vid Karolinska Universitetssjukhuset och Karolinska Institutet. Translationellt samarbete Herold är tillsammans med forskaren Sean Rudd försteförfattare i den aktuella studien. Forskningen har genomförts i samarbete med bland andra medarbetare från Jan-Inge Henters och Thomas Helledays respektive forskargrupper vid Karolinska Institutet samt Torsten Schallers forskargrupp vid Heidelbergs universitet. Resultaten är en frukt av ett framgångsrikt translationellt samarbete mellan forskare från Karolinska Institutet, Karolinska Universitetssjukhuset och SciLifeLlab, säger Nikolas Herold. Finansiärer Forskningen har finansierats av bland andra Barncancerfonden, Cancerfonden, Vetenskapsrådet, Radiumhemmets Forskningsfonder, Knut och Alice Wallenbergs Stiftelse, Swedish Pain Relief Foundation, Torsten Söderbergs Stiftelse, Ragnar Söderbergs stiftelse, David och Astrid Hageléns stiftelse, Stockholms läns landsting (ALF), German Research Foundation (DFG) och delvis genom forsknings- och utbildningsdepartementet i Tyskland via projektet Immunoquant och HIVERA: EURECA-projekt.  S.G.R. stöds av ett EMBO-stipendium. Chemical Biology Consortium Sweden finansieras av Vetenskapsrådet, SciLifeLab och Karolinska Institutet. Publikation Targeting SAMHD1 with the Vpx protein to improve cytarabine therapy for hematological malignancies  Nikolas Herold, Sean G Rudd, Linda Ljungblad, Kumar Sanjiv, Ida Hed Myrberg, Cynthia B J Paulin, Yaser Heshmati, Anna Hagenkort, Juliane Kutzner, Brent D G Page, José M Calderón-Montaño, Olga Loseva, Ann-Sofie Jemth, Lorenzo Bulli, Hanna Axelsson, Bianca Tesi, Nicholas C K Valerie, Andreas Höglund, Julia Bladh, Elisée Wiita, Mikael Sundin, Michael Uhlin, Georgios Rassidakis, Mats Heyman, Katja Pokrovskaja Tamm, Ulrika Warpman-Berglund, Julian Walfridsson, Sören Lehmann, Dan Grandér, Thomas Lundbäck, Per Kogner, Jan-Inge Henter, Thomas Helleday & Torsten Schaller Nature Medicine, publicerad online 9 januari 2017, doi: 10.1038/nm.4265 
 Open menu Share
0		0	
01/10/17--01:31: Katastrofmedicin på KI i nytt samarbete med WHO
Fr v: Anneli Eriksson, projektledare, och Johan von Schreeb, föreståndare, med Dell Saulnier, forskningshandläggare vid Kunskapcentrum för katastrofmedicin.  Foto: Gustav Mårtensson   Kunskapscentrum för katastrofmedicin vid Karolinska Institutet har utsetts till WHO Collaborating Center av Världshälsoorganisationen. Nu kommer samarbetet med WHO att bli ännu tätare, säger föreståndaren Johan von Schreeb. Som Collaborating Center kan KI dela med sig av sin kunskap. Att samarbetet med WHO har formaliserats, är också ett kvitto på att verksamheten är viktig för WHO, säger Johan von Schreeb, forskare och specialist i katastrofmedicin. – Vi beforskar konkreta problem där universitetet kan vara med och skapa lösningar. Hur omsätter man till exempel forskning till praktik och ser till att den blir så evidensbaserad som möjligt? Det är en utmaning att arbeta systematiskt och evidensbaserat i ett katastrofområde, men det måste vara allas strävan, enligt Johan von Schreeb. Nästa gång han reser till Mosul kommer han att ha sällskap av doktoranden Andreas Älgå som bedriver randomiserade studier om olika behandlingsmetoder av krigsskador.  Centret ska ge expertråd till WHO i samband med katastrofer och konflikter, samt arbeta med policyarbete och forskning kring evidens av insatserna. – Vi ska hjälpa WHO i resursknappa miljöer där de behöver vår expertis, säger Johan von Schreeb. Kunskapscentrum för katastrofmedicin har redan samarbetat med WHO vid ett flertal tillfällen; i samband med ebolaepideimin i Västafrika, jordbävningen i Nepal och nu under striderna i Mosul i Irak. Centret har även bidragit med expertkunskap när WHO tog fram riktlinjer för internationella fältsjukhus i katastrofer. Dokumentet ”Classification and minimum standards fo Foreign Medical Teams in sudden onset disasters” definierar att insatser måste vara baserade på expertis snarare än att vilja gott. – Man kan inte bara åka ner till en katastrofzon med utgånget material från den lokala operationsavdelningen. Det räcker inte med ett varmt hjärta, det krävs en kylig hjärna som vet och har erfarenhet. Hjälparbetet måste ha kvalitet och resurserna ska användas på bästa sätt, säger Johan von Schreeb. Världshälsoorganisationen WHO samarbetar med över 700 organisationer i över 80 länder, som har utsetts till Collaborating Centers. I Sverige finns totalt sju sådana samarbeten. Text: Ann Patmalnieks 
 Open menu Share
0		0	
01/12/17--05:59: Martin Ingvar får nytt uppdrag i Karolinska Institutets ledning
Martin Ingvar har utsetts till Karolinska Institutets vicerektor för samordning av frågor kring extern samverkan. Uppdraget är nytt i ledningsorganisationen och syftar till att stödja arbetet med donationer till universitetet. Arbetet med donationer samordnas inom Development office på Karolinska Institutet dit uppdraget knyts. Många arbetar med frågan om donationer, eller så kallad fundraising med hjälp av filantropiskt stöd på Karolinska Institutet. Men nu införs en sammanhållande och strategisk funktion i ledningen som stöd till rektor. – Det här går i linje med Karolinska Institutets Strategi 2018, där filantropiskt stöd är ett av de områden som lyfts fram. Det behövs en tydlighet och kontinuitet gentemot donatorerna och då har vi behov av en vicerektor som kan ägna tid, kraft och ge stöd åt rektor i detta, säger vikarierande rektor Karin Dahlman-Wright. Fundraising och filantropiskt stöd är viktigt för ett lärosäte i dag, menar hon. Att placera frågorna i universitetsledningen är helt i linje med internationella universitet och Martin Ingvar har tidigare arbetat med den här typen av frågor. Vid årsskiftet gick hans tidigare förordnande ut som vicerektor för framtidens hälso- och sjukvård, vilket tajmade det nya uppdraget. Han behåller vissa av sina tidigare frågor. Nu blir fokus att göra Karolinska Institutet till en tydlig aktör inom fundraising. – Vi behöver externa relationer på ett antal områden, till exempel för donationer till långa banbrytande projekt där ordinarie finansiering inte finns. För att komma i fråga behöver Karolinska Institutet ha en genomtänkt politik för det, en mer systematisk hantering och en arbetsplan som förankras i organisationen, säger Martin Ingvar. Det blir fortfarande flera personers uppgift att jobba mot donatorer samt att fördela medel internt. – Jag blir ansvarig för att läsa kartan, säger han. Text: Madeleine Svärd Huss 
 Open menu Share
0		0	
01/12/17--07:10: Åtta rektorer oroas i debattartikel om forskningspropositionen
Åtta universitetsrektorer skriver i dag i en debattartikel i UNT att de oroas över att internationalisering, resurstilldelning och infrastruktur behandlas översiktligt, eller inte alls, i den senaste forskningspropositionen. Karolinska Institutets vikarierande rektor Karin Dahlman-Wright är en av de åtta rektorerna, som framför allt understryker betydelsen av satsning på infrastruktur som i propositionen lyser med sin frånvaro. ”En underfinansierad infrastruktur – som idag är fallet – riskerar den långsiktiga positionen för svensk forskning internationellt, och undergräver därmed Sveriges position som en ledande kunskapsnation,” skriver rektorerna. 
 Open menu Share
0		0	
01/12/17--23:48: Anders Ekbom är vikarierande prorektor från årsskiftet
Professorn och läkaren Anders Ekbom har utsetts till uppdraget som vikarierande prorektor vid Karolinska Institutet från och med den 1 januari 2017. Han efterträder Henrik Grönberg som varit vikarierande prorektor sedan den 7 mars 2016. Anders Ekbom är senior professor i epidemiologi vid institutionen för medicin, Solna, och fick 2016 ta emot stora silvermedaljen som Karolinska Institutet delar ut till personer som gjort särskilda insatser till stöd för verksamheten. Ekbom har enligt medaljmotiveringen bland annat ”spelat en stor roll för utvecklingen av samarbetet mellan KI och Karolinska Universitetssjukhuset” och kommer bland annat att ha en viktig roll för samverkan med Stockholms läns landsting under prorektorsperioden. 
 Open menu Share
0		0	
12/20/16--04:51: Forskningsfusk: skadad trovärdighet och riskerad hälsa – men vilka är ansvariga?
I dag beslutar Karolinska Institutet, KI, att fälla en av de artiklar som ingick i Paolo Macchiarinis vetenskapliga produktion vid universitetet för forskningsfusk. Det har varit en långdragen process och beslutet kommer säkert att diskuteras. Forskningsfusk handlar om fundamentala frågor, om vår tillit till forskningen och grunden för framtidens medicinska landvinningar. Forskningsfusk rymmer också fler dimensioner än huruvida en vetenskaplig artikel är felaktig. Är till exempel alla medförfattare i en fälld artikel lika skyldiga? Forskning bygger på förtroende, från allmänheten och forskningsfinansiärer. Vi får aldrig glömma bort att det många gånger är skattemedel och donerade pengar från privatpersoner som gör forskningen möjlig och det förtroendet måste vi forskare värna om. Det yttersta sättet att missbruka den tilliten är oredlighet i forskning – att bryta mot de grundläggande principer som gäller för seriös forskning. Detta bedöms allvarligt inom forskarvärlden. Det skapar trovärdighetsproblem för lärosätet, forskarna själva och forskningen. Fusk inom det medicinska forskningsområdet riskerar också att skada människors hälsa. Som när en cancerläkare (Sudbö, 2006) i Norge rapporterade att vanliga värktabletter kunde förebygga cancer. Nyheten spreds som en löpeld i medierna men var helt felaktig. I England gick en forskare (Wakefield, 1998) ut med att barn som vaccineras mot barnsjukdomar hade en ökad risk att utveckla autism, ett påstående som det inte finns någon vetenskaplig grund för. Konsekvensen blev att människor avstod från att vaccinera sina barn, vilket i sin tur ledde till svåra sjukdomsfall. Sverige har sitt eget fall med Paolo Macchiarini, där en utredning (Kjell Asplund) konstaterar brister kring operationerna med konstgjorda luftstrupar. Med operationerna som underlag har Paolo Macchiarini skrivit ett flertal artiklar som nu utreds för misstänkt forskningsfusk. Att granska dessa artiklar, liksom Paolo Macchiarinis övriga vetenskapliga produktion, är absolut nödvändigt för att säkerställa att framtida behandling baseras på korrekt fakta. Redan i augusti 2014 riktades misstankar om forskningsfusk mot Paolo Macchiarini när fyra läkare anmälde honom till KI. Anmälan ledde till en extern utredning av professor emeritus Bengt Gerdin. Dåvarande rektor konstaterade att det fanns både slarv och brister i de granskade artiklarna men friade Paolo Macchiarini från anklagelserna. Efter dokumentären ”Experimenten” och dåvarande rektors avgång, valde jag, som vikarierande rektor, att öppna ärenden av flera ifrågasatta artiklar från Macchiarinis grupp. Dagens beslut gäller Paolo Macchiarinis artikel"Experimental orthotopic transplantation of a tissue-engineered oesophagus in rats" som publicerades i tidsskriften Nature Communications 2014. Det är den första av flera artiklar som ska granskas. KI:s beslut i själva oredlighetsfrågan ansluter sig till yttrandet från Expertgruppen för oredlighet vid Centrala etikprövningsnämnden, CEPN. KI delar också CEPN:s syn att det finns förmildrande omständigheter för de mer juniora författarna. Vidare delar KI synen att den som sätter sitt namn på en vetenskaplig artikel bär ett ansvar.  Men vad gäller huruvida alla medförfattare i en studie som bedömts innehålla fusk, kan ställas till svars för hela den publicerade studien kommer KI till en annan slutsats än CEPN. Eftersom frågan är principiellt mycket viktig har KI bett Kungliga Vetenskapsakademin, KVA, om råd. KVA slutsats är ”Således kan medförfattares ansvar inte kategoriskt utkrävas och det är inte självklart att alla medförfattare i en studie som bedömts innehålla fusk, kan ställas till svars för hela den publicerade studien….. Bedömning måste göras från fall till fall genom att höra de inblandade medförfattarnas beskrivning av omständigheterna kring studiens utförande och publicering.”.  Den aktuella studien inkluderar ett flertal olika metoder som utförts av medförfattare från olika forskargrupper. Den som är expert på en viss metod kan sakna förutsättningar att ta ansvar för de sammantagna slutliga resultaten. De olika författarnas bidrag tydliggörs i artikelns author contributions. Mot denna bakgrund har KI gjort en individuell bedömning av varje författares ansvar. För KI står det klart att Paolo Macchiarini gjort sig skyldig till forskningsfusk. Det är uppenbart att han inte tog det övergripande ansvar som vilar på artikelns huvudförfattare. KI bedömer att det är de som haft insyn och överblick i hela eller stora delar av processen som ska fällas för forskningsfusk; I det aktuella ärendet fyra personer. De övriga författarna har bidragit med delar som inte bedöms oredliga och de har inte heller haft möjlighet att ha en överblick över eller insyn i hela projektet. Vi konstaterar också att KI som universitet inte haft tillräckliga kontrollsystem för att förebygga och upptäcka fusk. Något som vi aktivt arbetar med för att förbättra. I processen har KI diskuterat i generella termer med andra medicinska fakulteter och forskningsfinansiärer vad gäller medförfattares ansvar och det är uppenbart att vi behöver fortsätta den debatten. Processerna inför beslut måste vara tydliga och rättssäkra. Samtidigt behöver vi bättre skydda de som slår larm. Att de visselblåsare som larmade om Paolo Macchiarinis verksamhet inte blev hörda är oacceptabelt och här ber KI offentligt visselblåsarna om ursäkt för det. KI måste ha ett system som skyddar de som larmar och just nu säkerställer KI att det finns goda vägar för att rapportera fusk. Något annat är inte godtagbart för ett universitet som vill kännetecknas av kvalitet. I det här ärendet har KI vägt in olika aspekter och synpunkter men idag saknar forskarvärlden en nationell, enhetlig definition av oredlighet. Därför ser KI fram emot utredningen ”Organisation för utredningar om oredlighet i forskning” som regeringen tillsatte för ett drygt år sedan. Den skulle ha presenterats i höstas men nu väntas den först i slutet av februari. Det är viktigt att den inte fastnar på regeringens bord. För vi behöver en samsyn i forskarsamhället på vad som är forskningsfusk men också på hur fusket ska hanteras. Det är avgörande för att skapa trovärdighet och tillit till medicinsk forskning i framtiden och för att säkerställa att vård baseras på korrekta forskningsresultat. Karin Dahlman-Wright, vikarierande rektor KI Henrik Grönberg, vikarierande prorektor KI (Debattartikeln publicerad i Dagens Nyheter 20 december 2016) 
 Open menu Share
0		0	
01/16/17--05:18: 15 miljoner euro till KI-koordinerat projekt om MS-behandling
Projektet MultipleMS, som leds från Karolinska Institutet, har fått 15 miljoner euro från EU-kommissionen. Syftet med projektet är att ta fram individanpassade behandlingar för patienter med multipel skleros (MS). I projektet går universitet och företag från tolv europeiska länder samt från USA samman för att skräddarsy utvecklingen och användandet av individuellt anpassade MS-behandlingar. – Det som är unikt med det här projektet är storleken på samarbetet och den enorma mängd av olika patientdata som kommer att kombineras så som klinisk, genetisk, epigenetisk, molekylär, avbildnings- och livsstilsdata, säger projektets koordinator Ingrid Kockum, professor vid Karolinska Institutets institution för klinisk neurovetenskap. MS är en neurologisk sjukdom som angriper hjärnan och ryggmärgen. Sjukdomen drabbar över två miljoner människor i världen och något botemedel finns inte i dagsläget. Resultaten av nuvarande behandlingar varierar stort från patient till patient vilket gör det svårt att förutse hur patienter kommer att svara på behandlingar.  – Det nya med vårt tillvägagångssätt är att vi använder MS-sjukdomens mångfacetterade natur som utgångspunkt för att identifiera möjligheterna till individanpassad behandling, säger Ingrid Kockum. För att kunna spåra olika sjukdomsegenskaper är över 50 000 patienter med MS och 30 000 friska individer är inkluderade i projektet. MultipleMS är baserat på det arbete som genomförts av Nordic MS genetic network, the International MS Genetics Consortium (IMSGC) och International Human Epigenome Consortium (IHEC). 
 Open menu Share
0		0	
01/17/17--03:55: Fyra forskningsprojekt får medel för innovativ forskning
Fyra forskningsprojekt vid Karolinska Institutet får medel från Johnson & Johnson Innovation under två till tre år framåt. Syftet med finansieringen är att lyfta innovativ forskning som ska kunna tillämpas inom hälso- och sjukvården. Det handlar bland annat om att förstå sjukdomsbiologi, utveckla nya terapeutiska lösningar och identifiera nya biomarkörer över flera terapiområden. Följande KI-forskare får finansiering, resurser och team från Janssen, ett läkemedelsföretag i Johnson & Johnson-koncernen:  Sophie Erhardt, professor vid institutionen för fysiologi och farmakologi, ska utreda en ny möjlig biomarkör för behandlingsresistent depression och självmordsrisk. Malin Flodström-Tullberg, professor vid institutionen för medicin, Huddinge och Susanne Gabrielsson, docent vid institutionen för medicin, Solna, ska identifiera potentiella biomarkörer för virusinducerad typ 1-diabetes. Johan Sandberg, professor vid institutionen för medicin, Huddinge, ska forska om MAIT-cellers roll i leverns biologi och vid kronisk hepatit B virusinfektion.  Michael Uhlin, docent vid institutionen för onkologi och patologi, ska karakterisera den immunologiska mikromiljön vid tidig prostatacancer.   
 Open menu Share
0		0	
01/17/17--05:13: Fem KI-forskare får anslag från AFA Försäkring
Tretton forskningsprojekt inom arbetsmiljö och hälsa har beviljats totalt 38 311 000 kronor från AFA Försäkring vid 2016 års fjärde anslagsomgång, varav fem projekt vid Karolinska Institutet. Forskningsprojekten vid Karolinska Institutet leds av följande forskare: Torbjörn Åkerstedt vid institutionen för klinisk neurovetenskap, KI, och Stressforskningsinstitutet vid Stockholms universitet, som får 3 017 000 kronor för att undersöka hur yrke, ålder och kön inverkar på sömnlängden och vilken effekt det har på återhämtning, livslängd och dödlighet i hjärt-/kärlsjukdom och cancer. Kristina Alexanderson vid institutionen för klinisk neurovetenskap som får 4 705 000 kronor för att analysera sambanden mellan kvinnors barnafödande och sjukfrånvaro med hänsyn till bland annat hälsa, ålder, antal förlossningar, utbildning, födelseland och yrke. Thomas Helleday vid institutionen för medicinsk biokemi och biofysik som får 4 573 000 kronor för att kliniskt testa hur PARP-hämmare kan ersätta försvagande operationer och strålbehandling som behandlingsmetoder vid prostatacancer. Linda Schenk vid Institutet för miljömedicin som får 1 647 000 kronor för att undersöka hur industriföretagens egna studier av kemiska ämnen vägs mot akademiska studier i slutsatser om kritiska hälsoeffekter och doser. Susanne Glimne vid institutionen för klinisk neurovetenskap som får 2 270 000 kronor för att kartlägga de synergonomiska förhållandena i kontrollrumsmiljöer, jämföra dem med riktlinjer och lagkrav och utforma rekommendationer för att minska risken för syn- och belastningsbesvär i kontrollrum. 
 Open menu Share
0		0	
01/17/17--09:05: Fettnedbrytande enzym kan ha betydelse vid typ 2-diabetes
Forskare vid Karolinska Institutet har identifierat en ny potentiell måltavla för behandling av metabola sjukdomar kopplade till fetma, som typ 2-diabetes och fettlever. Arbetet, som har utförts i samarbete med forskare vid University of California, Berkely och Danderyds sjukhus, publiceras nu i Cell Reports. Med hjälp av avancerade biokemiska tekniker har forskarna kartlagt enzymaktiviteten hos en hel enzymfamilj i leverbiopsier från feta och smala försökspersoner. Bland annat undersöktes aktiviteten av proteinet karboxylesteras 2, som annars är mest känt för sin roll vid nedbrytning av kroppsfrämmande ämnen som läkemedel. Resultaten visade att enzymaktiviteten för kkarboxylesteras 2 var halverad hos feta personer, jämfört med hos de smala personerna i kontrollgruppen. Studien visar även att den minskade karboxylesteras 2-aktiviteten bidrar till den försämrade hälsan vid fetma. När enzymaktiviteten för karboxylesteras 2 återställdes i feta möss under en vecka så kunde man till stor del också ta bort de fetmarelaterade störningarna i glukosmetabolism och fettansamling i levern. Kan bryta ner diacylglycerol Förklaringen skulle kunna vara att karboxylesteras 2 kan bryta ner diacylglycerol, en molekyl som skapas vid fettbildning, och som har visats ha starka negativa effekter på glukosmetabolismen. Detta stämmer även överens med vad forskarna iakttog i människa, nämligen att individer med hög karboxylesteras 2-aktivitet också hade betydligt lägre nivåer av diacylglyceroler och tecken på förbättrad glukosmetabolism. – Den minskade karboxylesteras 2-aktiviteten hos feta individer kan vara viktig att känna till vid läkemedelsdosering av patienter som även lider av fetma. Men resultaten innebär också nya möjligheter att utveckla behandlingsformer mot metabola sjukdomar. Eftersom detta i stort sett saknas idag skulle fynden kunna ha stor betydelse för folkhälsan framöver, säger Juleen Zierath, professor vid institutionen för molekylär medicin och kirurgi, Karolinska Institutet, som har lett studien tillsammans med post-doktor Maxwell Ruby. Studien har genomförts med stöd från O. E. och Edla Johanssons Vetenskapliga Stiftelse, NovoNordisk Fonden, Stockholms läns landsting (ALF-projekt), Vetenskapsrådet, Strategiska forskningsprogrammet inom diabetes vid Karolinska Institutet, European Research Council Ideas Program, Diabetesfonden, Stiftelsen för Strategisk Forskning och Diabetes Wellness Network Sverige. Publikation Human carboxylesterase 2 reverses obesity-induced diacylglycerol accumulation and glucose intolerance Maxwell A. Ruby, Julie Massart, Devon M. Hunerdosse, Milena Schönke, Jorge C. Correia, Sharon M. Louie, Jorge L. Ruas, Erik Näslund, Daniel K. Nomura och Juleen R. Zierath Cell Reports, online 17 januari 2017, doi: 10.1016/j.celrep.2016.12.070   
 Open menu Share
0		0	
01/19/17--04:27: KI deltar i vaccinprojekt mot Krim-Kongo blödarfeber
Krim-Kongo blödarfeber är en mycket allvarlig sjukdom som orsakas av ett virus ur samma grupp som ebola. Omkring trettio procent av de insjuknade avlider. Nu leder Folkhälsomyndigheten, Karolinska Institutet (KI) och Statens veterinärmedicinska anstalt (SVA) ett europeiskt projekt med målet att få fram ett vaccin mot smittan. Sjukdomen Krim-Kongo blödarfeber (CCHF) orsakas av ett fästingburet virus. Den beskrevs för första gången på 1940-talet i sydvästra Ryssland. I dag finns viruset i Ryssland, i östra och södra Europa, stora delar av Afrika, Mellanöstern och Ostasien. Projektet, kallat CCHFVaccine, finansieras med sex miljoner euro inom ramen för EU:s forskningsprogram Horizon 2020. Utöver det svenska deltagandet ingår ytterligare elva partner från Europa, Mellanöstern, Centralasien och USA. Det virus som orsakar sjukdomen klassificeras i riskklass 4, vilket är den högsta möjliga riskklassen för smittämnen. Det måste därför hanteras i det säkerhetslaboratorium som finns vid Folkhälsomyndigheten, det enda i Norden i den klassen. – Krim-Kongo blödarfeber, eller CCHF, är en allvarlig sjukdom. Sjukdomen leder i värsta fall till inre blödningar och död, cirka 30 procent av dem som insjuknar avlider. I dag finns det inte någon bra specifik behandling av sjukdomen och inget vaccin för att skydda mot infektionen, säger forskare Ali Mirazimi som leder arbetet med att ta fram ett vaccin. Läs mer på Folkhälsomyndighetens webbplats 
 Open menu Share
0		0	
01/19/17--22:33: 10 miljoner invånare i Sverige – i dag
Fredagen 20 januari är ett historiskt datum. Det är dagen då vi är över tio miljoner invånare i Sverige. – Det gick fortare än vi trodde, säger professor Jonas F Ludvigsson vid institutionen för medicinsk epidemiologi och biostatistik på Karolinska Institutet. Vi träffar barnläkaren och professorn Jonas F Ludvigsson på BB i Örebro när han lyfter upp Lova Henriksson och Olle Lööf-Norrström som bidragit till att Sverige nu har tio miljoner invånare. Ludvigsson är huvudförfattare till  en översiktsartikel om de svenska befolkningsregistren som publicerats i European Journal of Epidemiology. – Befolkningsregistren har blivit så effektiva att i stort sett hundra procent av alla födslar och dödsfall, 95 procent av immigrationer och 91 procent av alla emigrationer rapporteras inom 30 dagar, säger Jonas F Ludvigsson. Det är i RTB (registret för totalbefolkningen hos Statistiska Centralbyrån) och folkbokföringsregistret (hos Skatteverket) statistiken samlas. Registren bildar det som i folkmun kallas befolkningsklockan och som SCB använde sig av för att beräkna 20 januari 2017 till den dag vi passerar tio miljoner invånare. Men den så kallade befolkningsklockan tickar snabbare nu än den gjorde förut. 2006 var prognosen att Sverige skulle bli tio miljoner invånare år 2029. Men vi nådde dit tolv år tidigare. Beror det på att registren blivit så effektiva jämfört med hur de var 2006? – Visserligen förbättras registren hela tiden och snart kommer det rapporteras snabbare än inom 30 dagar, men förklaringen finns förstås på annat håll, säger Jonas F Ludvigsson. Mellan 2010 och 2015 ökade Sveriges befolkning näst mest i EU, med i snitt fyra procent varje år, jämfört med de andra länderna, där snittet var en procent. Hur kommer det sig? – Nativiteten är hög och folk väljer att flytta hit och ansöka om medborgarskap. Vi har inte forskat om varför, men vi har idéer om det. Det hänger helt enkelt ihop med att det går bra i Sverige. Så man skulle kunna jämföra en graf med sänkta räntor med en annan med fler födda barn? – Haha, det kanske inte vore helt fel tänkt. Men det är många faktorer som spelar in. En god konjunktur kan göra att en familj väljer att skaffa det där extra barnet. Barnbidrag och föräldraförsäkring spelar in. Och vi ska inte underskatta aspekten med jämställdhet som pappamånader och inställningen i hemmet. Nu är det fler kvinnor som kan känna sig trygga i att slippa dra hela lasset själv. Ökad jämställdhet ger ökad befolkning alltså? – Precis, det underlättar, säger Jonas F Ludvigsson. SCB:s prognoser visar att vi kommer vara elva miljoner i Sverige 2024 och 12 miljoner 2040.   Text: PeKå Englund Foto: Gustav Mårtensson SCB räknar sedan 1749 Statistiska Centralbyråns första befolkningsstatistik är från 1749. Då fanns det 1 764 724 invånare i Sverige. 1863 var vi fyra miljoner. 1923 sex miljoner. 1968 åtta miljoner. Den 20 januari 2017 passeras tio miljoner.   
 Open menu Share
0		0	
01/23/17--02:27: Signahl med uppdrag att tämja bakåtsträvarna
Dokument om mångfald och likabehandling finns det många av, men hur används de? Charlotte Signahl ställde frågan på campus Solna. Foto: Ulf Sirborn   Intolerans, rasfördomar och kvinnoförakt är omoderna företeelser. Men hur gör vi för att förändra sådana mönster i praktiken? Mångfaldsföreläsaren Charlotte Signahl bjöd på flera exempel när hon föreläste på Karolinska Institutet. Charlotte Signahl tråcklar på sig den trådlösa mikrofonen samtidigt som hon berättar att det i förpackningen står att man ska stoppa mottagaren i innerfickan på kavajen. Men hur många har sett en damkavaj med innerficka? Mikrofonens headset är mer ämnat för öronstorlek större, och färgen på mikrofonen är ljust beigefärgad för att smälta in i en ansiktsfärg som inte alla har. – Det är sådana små detaljer som berättar för oss att ”det är inte dig vi förväntas lyssna på”, säger Charlotte Signahl. Det är onsdag eftermiddag i januari och en intresserad skara forskare, studenter och personal lyssnar på en föreläsning om mångfaldsfrågor. Som de flesta myndigheter har Karolinska Institutet tagit fram handlingsplaner, riktlinjer och uppförandekoder som handlar om att alla ska ha samma förutsättningar oavsett faktorer som kön, etnisk tillhörighet, trosuppfattning eller funktionsnedsättning. Men vad innebär det? Charlotte Signahl utgår från diskrimineringslagen och menar att en dålig svensk översättning av de mänskliga rättigheterna, har påverkat hela vårt sätt att diskutera rättighetsfrågorna i Sverige. – Det står faktiskt inte ”… alla människors lika värde” i den ursprungliga texten, utan att vi ska behandla alla ”med samma värdighet” (dignity). Men den översättningen ligger till grund för alla våra rättighetsdiskussioner i Sverige. Samtidigt frågar hon retoriskt vad som händer när vi behandlar alla lika. Blir resultatet detsamma? Efter diskussioner i bänkraderna landar de flesta i att man måste förstå att alla har olika förutsättningar och att det därför inte alltid blir rätt om man behandlar alla lika. Det går inte att veta vilka förutsättningar någon har i en situation. – Därför är det en stor fälla. När jag börjar ta hänsyn till människors eventuella förutsättningar som jag går runt och hittar på, kan jag lätt snubbla, säger Charlotte Signahl. Sylvie Garnbeck är arrangör och samordnare för lika villkor på Karolinska Institutets centrala HR-avdelning. Hon berättar att syftet med föreläsningen är att inspirera, väcka nya tankar och utbilda men ser också att de har lättast att nå de redan frälsta, de som har intresse och kunskap för frågorna. Malin Almgren, forskare på institutionen för klinisk neurovetenskap, i publiken, liksom Anna-Lee Cöster Jansén som är huvudskyddsombud på KI, är inne på samma sak. Kanske är det de som inte kommer på föreläsningen som egentligen borde vara på plats. Anna-Lee Cöster Jansén ser ändå nyttan med att fortsätta förkovra sig: – Varje gång man går på en sådan här typ av föreläsning får man nya argument som man sedan kan ta med sig och försöka tämja bakåtsträvarna med, säger hon.   Text: Stina Moritz Foto: Ulf Sirborn 
 Open menu Share
0		0	
01/23/17--22:25: Anpassade näringsrekommendationer för äldre kan minska sjukdomar
Ett hälsosamt åldrande kan minska den ekonomiska bördan när vår befolkning blir allt äldre. Genom att utveckla särskilt anpassade näringsrekommendationer för äldre, som implementeras i sjukvården, tror forskare att fler äldre minskar risken att råka ut för vissa åldersrelaterade sjukdomar. Den slutsatsen drar forskare från Karolinska Institutet i samarbete med amerikanska och kanadensiska forskare i en vetenskaplig artikel i tidskriften Advances in Nutrition. Jordens befolkning blir allt äldre. År 2050 beräknas var femte person i världen vara över 60 år och antalet 80-åringar eller äldre väntas trefaldigas. Detta får stora ekonomiska konsekvenser, framför allt för utvecklingsländer som tros få svårt att hantera alla de krav som en åldrande befolkning innebär, samtidigt som de enligt beräkningarna kommer att ha många äldre invånare. Hur stor ekonomisk bördan blir beror till stor del på hur hälsosamt våra äldre lever. Samtidigt som en allt större andel äldre kommer lida av övervikt utgörs en annan grupp av så kallat ”näringsmässigt sköra”, dessa personer kan ha svårt att få i sig den näring som de behöver. De riskerar att tappa i vikt och muskelmassa, ett vanligt tillstånd bland äldre som kallas sarkopeni, vilket medför en ökad risk att ramla och skada sig och få infektioner. De riskerar också att utveckla kognitiv svikt. Tydligare näringsrekommendation för äldre Ett hälsosamt åldrande kan påverkas genom förebyggande livsstilsförändringar, där kostförändringar är viktiga. En mer tydlig näringsrekommendation för äldre saknas idag och behöver särskilt utformas till den äldre patienten som ofta lider av kroniska sjukdomar, kognitiv svikt eller demenssjukdom samt ofta behandlas med ett flertal läkemedel som i sin tur påverkar aptit och smak. Forskarna föreslår en sådan modell. – En näringsriktig näringsmodell som tar särskild hänsyn till effekter av åldrande när det gäller muskelmassa, vikt, förlust av absorption av näringsämnen är viktigt för att påverka det övergripande välmåendet hos den åldrande befolkningen. Många näringsrekommendationer baserar sig på vad en normal vuxen icke åldrad person behöver och tar inte hänsyn till specifika åldersförändringar, effekter på minskad muskelmassa, viktförlust och näringsupptag. Särskilda biomarkörer för att följa detta behöver påvisas och därför rekommenderas fler kliniska prövningar som tar hänsyn till komplexiteten i åldrandet. Det är även viktigt att utbilda hemtjänst, sjukvårdspersonal och anhöriga kring de särskilda näringsbehov som äldre har, säger docent Yvonne Freund-Levi vid institutionen för neurobiologi, vårdvetenskap och samhälle.   Text: Maja Lundbäck Publikation ”Nutritional Considerations for Healthy Aging and Reduction in Age-Related Chronic Disease”, Julie Shlisky, David E Bloom, Amy R Beaudreault, Katherine L Tucker, Heather H Keller, Yvonne Freund-Levi, Roger A Fielding,Feon W Cheng, Gordon L Jensen, Dayong Wu och Simin N Meydani. Advances in Nutrition, publicerad online 17 januari 2017, doi: 10.3945/an.116.013474 
 Open menu Share
0		0	OS-medaljer inspirerar. Nu ska fler talanger få verktyg genom Sveriges olympiska akademi, ett nytt samarbete för bland annat forskning om elitidrott. Foto: Agência Brasil/Creative Commons   Sveriges olympiska akademi är en ny plattform för vetenskap och idrott och ett nytt samarbete mellan Sveriges olympiska kommitté, Karolinska Institutet, KTH och Handelshögskolan i Stockholm. Det går ut på att stärka svensk idrott. Initiativet kommer från Sveriges olympiska kommitté som ville samla några starka aktörer inom akademin för att stärka svensk idrott, inte minst den olympiska idrotten. Tanken är att nå den kompetens som finns inom Karolinska Institutet, KTH och Handelshögskolan. – Det handlar både om att förstå hur människan fungerar, som är KI:s nisch, men även hur man till exempel utvecklar de bästa redskapen, där KTH har en viktig roll. Sedan kommer Handelshögskolan in när det handlar om innovation och entreprenörskap, berättar Karin Dahlman-Wright, vikarierande rektor på Karolinska Institutet. För KI:s forskare innebär samarbetet en starkare anknytning till idrott. – Det kan vara intressant för vissa forskargrupper att komma ännu närmare idrotten, att få jobba med elitidrottare och tränare som kan vara med och definiera de problem som man upplever, säger Carl Johan Sundberg, professor vid institutionen för fysiologi och farmakologi och Karolinska Institutets koordinator för Sveriges olympiska akademi. Han ger några exempel på vilken typ av forskning som kan komma i fråga: – För KI:s räkning handlar det framför allt om att bringa samman forskargrupper som håller på med till exempel skadeförebyggande forskning så som ortopeder och sjukgymnaster, forskning som handlar om dopning eller prestationsoptimering – hur man tränar på bästa sätt. Även könsskillnader är intressanta, det vill säga om det finns särskilda omständigheter för män och kvinnor. Karin Dahlman-Wright menar att samarbetet har stor potential för de forskare på KI som sysslar med fysiologi att förstå människokroppen bättre när den presterar till sitt yttersta. Elitidrott kan också ha betydelse för folkhälsan. – Vi får se vad det här har för bäring på folkhälsan. Elitidrott är inte definitionsmässigt hälsosamt, så det är viktigt att förstå hur vi ska få elitidrotten mer hälsosam. Men elitidrottarna är också viktiga förebilder för att locka unga till idrotten, och det ger effekter på samhället i stort, säger Karin Dahlman-Wright.   Text: Stina Moritz Foto: Agência Brasil/Creative Commons Sverige möter USA under sommar-OS i Rio de Janeiro 2016, där Sveriges fotbollslandslag tog silver.  
 Open menu Share
0		0	
01/26/17--00:01: ”Chefer har mycket att tjäna på att jobba med arbetsmiljöfrågor”
Med start i januari 2017 är Irene Jensen ordförande i Karolinska Institutets arbetsmiljönämnd för två år framåt. Hon vill fokusera på att höja motivationen bland KI:s ledare att ta vara på fördelarna med en god arbetsmiljö. – Jag vill synliggöra för flera chefer och forskargruppledare vid KI hur mycket de har att tjäna på att jobba med arbetsmiljöfrågor. Det har direkta effekter på den vetenskapliga produktionen och kvaliteten, säger Irene Jensen. Det handlar inte om några pekpinnar eller tvång i organisationen, menar den nya ordföranden, utan snarare om att föremedla evidensbaserade arbetssätt, tips för ledare att skapa så goda förutsättningar som möjligt för medarbetarna att utföra sina uppgifter. Irene Jensen är professor vid Institutet för miljömedicin vid KI och hennes forskning är inriktad på just arbetsmiljö. Mer specifikt frågor om effektivt arbetsmiljöarbete, vilka insatser som ger effekt, samt vad ohälsa på arbetsplatsen kostar och hur den kan förebyggas. En god psykosocial arbetsmiljö består främst av tre faktorer enligt Irene Jensen: möjlighet till egenkontroll och självständighet i arbetet, ledarskap som uppmuntrar, inspirerar och är inkännande, och ett öppet klimat som välkomnar diskussion och utbyte av erfarenheter. – Här har vi en utmaning i akademin där våra medarbetare konkurrerar om finansiering och tjänster. Samtidigt är det värt att sträva efter en kultur där vi delar med oss, det leder till bättre utfall av vårt vetenskapliga arbete, visar forskningen, säger Irene Jensen. Som ordförande vill hon också stärka samarbetet mellan Karolinska Institutets centrala arbetsmiljönämnd och de olika institutionernas arbetsmiljögrupper. Nämnden ska vara en stödfunktion för grupperna, så att de i sin tur kan stötta chefer och ledare vid institutionerna. Hon har tidigare lett arbetsmiljöarbetet vid KI under sammanlagt sex år och bland annat arbetat för att KI ska ha regelbundna gemensamma medarbetarundersökningar. Irene Jensen efterträder Christer Sandahl. Text: Selma Wolofsky 
 Open menu Share
0		0	
01/26/17--23:34: Fem unga KI-forskare får SSMF:s stora anslag för 2016
Fem forskare vid Karolinska Institutet tilldelas Svenska sällskapet för medicinsk forsknings (SSMF) fyraåriga etableringsanslag på hel- eller halvtid. Som mest är anslagen på 6,8 miljoner kronor var. SSMF:s utlyser årligen ett etableringsstöd för att ge yngre, lovande forskare möjlighet att etablera sig som självständiga forskare. När mottagarna av 2016 års stora anslag nu tillkännagetts står det klart att KI kammar hem hela fem av åtta anslag. Dessa är: Daniel Andersson, institutionen för fysiologi och farmakologi, ska kartlägga kopplingen mellan ledgångsreumatism och hjärtsvikt. Christofer Juhlin, institutionen för onkologi och patologi, ska genom genetisk kartläggning identifiera markörer för elakartad sköldkörtelcancer. Brent Page, institutionen för biokemi och biofysik, utvecklar nya metoder för att studera interaktionen mellan cancerläkemedel och deras cellulära målproteiner. Sophie Petropoulos, institutionen för klinisk vetenskap, intervention och teknik, vill förbättra utfallet vid provrörsbefruktningar genom att studera hur behandling med glukokortikoider påverkar fosterutvecklingen. Jakob Wikström, institutionen för medicin, kommer att undersöka mitokondriernas roll i sårläkningsprocessen.  Text: Stina Moritz 
 Open menu Share
0		0	
01/28/17--05:12: Mästerfotografen Lennart Nilsson har avlidit
Lennart Nilsson var verksam vid Karolinska Institutet sedan 1970-talet. Foto: Claudio Bresciani/TT   Den världsberömda fotografen Lennart Nilsson har avlidit i en ålder av 94 år. Med mikroskop och banbrytande titthålsfotografering dokumenterade han människan ända ner till cellnivå. Långt innan medicinsk visualiseringsteknik blev ett forskningsfält gjorde Lennart Nilsson pionjärinsatser på området. Lennart Nilsson var verksam vid Karolinska Institutet sedan 1970-talet och blev medicine hedersdoktor 1976. År 2009 tilldelades han hederstiteln professors namn av regeringen. – Lennart Nilsson står för en fantastisk epok inom fotograferingen och gjorde ett banbrytande arbete för att visualisera forskningen. Vi hyser stor tacksamhet gentemot honom och för de insatser han gjorde vid Karolinska Institutet, säger Karin Dahlman-Wright, vikarierande rektor vid Karolinska Institutet. År 2012 fick Lennart Nilsson Karolinska Institutets jubileumsmedalj i valören guld. Den berömda fotografen mottog medaljen vid en ceremoni i Nobel Forum där han samtidigt hyllades på sin 90-årsdag. Motiveringen löd ”för sitt långvariga och banbrytande arbete med att utveckla och förnya det medicinska fotografiet”. I samband med firandet donerade Lennart Nilsson sin fotoutrustning till Karolinska Institutet och han kommenterade guldmedaljen så här: – Jag känner mig oerhört stolt och hedrad. Jag har haft en fantastisk tid på Karolinska Institutet och jag är väldigt tacksam över att ha fått möjligheten att arbeta tillsammans med så många enastående forskare. Donationen är ett sätt för mig att gengälda den generositet jag har mött på KI. Lennart Nilsson fick sitt stora genombrott 1965, med boken Ett barn blir till och ett mycket uppmärksammat fotoreportage i tidningen Life. Sedan dess har han fortsatt att tänja på gränserna för vad som är möjligt inom medicinskt foto och han har mottagit en rad priser och utmärkelser. Lennart Nilssons böcker har getts ut på fler än trettio språk och tv-serien Livets mirakel är en av de mest visade svenska dokumentärerna. Karolinska Institutets jubileumsmedalj instiftades i samband med 200-årsjubileet 2010 och ges som ett speciellt erkännande till personer som gjort enastående insatser för den medicinska forskningen och för Karolinska Institutet. 
 Open menu Share
0		0	
01/28/17--09:31: Lennart Nilsson i tätt samarbete med forskarna under sin livstid
Sperm meets the egg. Foto: Lennart Nilsson   Den världsberömda fotografen Lennart Nilsson har som tidigare meddelats avlidit. Han föddes den 24 augusti 1922 och avled den 28 januari 2017. Lennart Nilsson började fotografera tidigt och som 16-åring sålde han sin första bild till Dagens Nyheter. I samband med sin 90-årsdag donerade han sin fotoutrustning till Karolinska Institutet där han varit verksam sedan 1970-talet. Lennart Nilsson bildreportage i veckotidningar under 1940- och 1950-talen, och senare även i internationella tidskrifter, är oräkneliga. 1947 fick han ett internationellt genombrott med sina bilder från isbjörnsjakten i Svalbard. De publicerades i en av västvärldens mest ansedda reportagetidningar Life och väckte stor debatt. En bild visar en isbjörnsunge, med ett rep om halsen, som kramar om sin döda mamma. I mitten på 1950-talet började Lennart Nilsson att experimentera med olika fotografiska tekniker för att kunna göra extrema förstoringar. Det stora internationella genombrottet inom medicinsk foto kom 1965 med bilder av människofoster. Arbetet hade han påbörjat redan 1953 och bilderna resulterade i ett 16-sidigt fotoreportage i Life. Hela upplagan på 8 miljoner tidningar sålde slut på några dagar. Hans bok Ett barn blir till gavs ut senare samma år. Boken har översatts till ett 20-tal språk och getts ut i flera utgåvor. För den som ser bilderna Lennart Nilsson tog under perioden fram till 1970-talet tycks det som att han var överallt. Han var det svenska kungahusets hovfotograf, han fotograferade pygméer i Kongo, och Dag Hammarskjöld när han utsetts till generalsekreterare i FN. Lennart Nilsson, som enda person, fick följa med in på Hammarskjölds nya kontor. Nära samarbete med forskare Sedan 1970-talet och fram till sin död arbetade han i nära samspel med forskare vid Karolinska Institutet. Han visualiserade medicinsk forskning och fick miljoner människor att bättre förstå människokroppen. Bilderna av människans inre kan även ses som konstverk. Hans sinne för form, färg och ljus var unikt men han hade alltid inställningen att berättandet var i fokus – inte bilden i sig. ”En fotograf ska registrera inte regissera”. Detta gjorde att han kom att bli en mästare på att invänta det perfekta ögonblicket och många av hans medicinska foton har tagit flera år, från idé, via experimenterande, till färdig bild.  Karolinska Institutet utsåg honom till medicine hedersdoktor 1976 och hans insatser har varit av stor betydelse för universitetet. Genom hela sin karriär fortsatte han att tänja på gränserna för vad som är möjligt inom medicinskt foto. Han har bland annat fotograferat de virus som ger upphov till hiv och fågelinfluensa och parasiten som ger malaria. Hela tiden med det perfekta resultatet som mål. ”Inget är så bra att det inte kan göras bättre” stod det på en skylt i hans laboratorium på Karolinska Institutet. Hade det funnits ett Nobelpris i fotografi skulle Lennart Nilsson ha fått det. Själv sade han sig inte tänka i de banorna. Han såg sig som journalist och hans drivkraft låg i att ”visa det som ligger oss nära, det som alla känner till, på ett nytt sätt” och hans främsta mål var att få överraska och beröra. Som kvitto på att han också gjorde det fick han en rad prestigefyllda priser och utmärkelser som ”Pictures of the Year”, ”Hasselbladspriset” och ”Emmy Award”. För Lennart Nilsson var den enskilda betraktarens reaktion på bilderna viktigare än berömmelse. Fotopris i Lennart Nilssons namn År 1998 instiftades Lennart Nilsson-priset, Lennart Nilsson Award – världens främsta utmärkelse inom vetenskaplig och medicinsk fotografi. Ett pris som årligen delas ut av Karolinska Institutet. Lennart Nilsson var inte akademiskt skolad inom medicinen, även om han hade planer på att läsa läkarutbildningen vid KI i slutet av 1950-talet. Ambitionen var aldrig att arbeta som läkare utan han var nyfiken och ville lära sig mer, något som var mycket karaktäristiskt för honom. Han avråddes dock av docent Axel Ingelman-Sundberg, som tyckte att det skulle vara ett slöseri med hans tid. Titeln professor kom han ändå att få när han 2009 tilldelades professors namn av regeringen för att han ”synliggjort det osynliga och med vetenskaplig precision dokumenterat människans inre”. År 2012 tilldelades han Karolinska Institutets jubileumsmedalj i guld för sitt långvariga och banbrytande arbete med att utveckla och förnya det medicinska fotografiet. I samband med det donerade han sin fotoutrustning till Karolinska Institutet. Lennart Nilsson blev 94 år. Text: Jenny Ryltenius 
 Open menu Share
0		0	
01/31/17--01:26: KI-forskare i projekt för barn som flytt
Organisationen Barnens rätt i samhället, Bris, har inlett ett arbete med att ge professionellt stöd till barn som flytt. De ska bland annat erbjuda stödgrupper och stärka nätverken kring ensamkommande barn. Forskare vid Karolinska Institutet ska hjälpa till. – Vi ska ta fram kunskapsunderlag och delta i projektgruppen. Vi ska också bevaka forskningen på området och skapa kontakter med både forskare och praktiker, säger Clara Hellner Gumpert, chef för Centrum för psykiatriforskning vid Karolinska Institutet. Under 2015 anlände över 70 000 barn till Sverige, varav hälften var ensamkommande. Projektet Tillsammans för barn som flytt finansieras med medel från Familjen Erling-Perssons Stiftelse. 
 Open menu Share
0		0	
01/31/17--23:30: Fler vårdgivare för säker abort kan rädda tiotusentals kvinnoliv
Förändrade attityder, mer kunskap och fler yrkesgrupper inom vården som utbildas att utföra säkra aborter – så kan antalet vårdgivare som tillhandahåller abortvård öka och den globala mödradödligheten bekämpas. Det visar en doktorsavhandling från Karolinska Institutet som studerat förutsättningar för abortvård i bland annat Indien och Sverige. Osäker abortvård orsakar varje år tiotusentals kvinnors död, framförallt i fattiga delar av världen. – Det är välkänt att abortvård som ges av barnmorskor är lika säker som den som tillhandahålls av läkare. Vi visar att denna abortvård också är mer kostnadseffektiv, vilket är viktigt eftersom de flesta länders hälso- och sjukvårdssystem har begränsade budgetar. De olika delstudierna i avhandlingsarbetet pekar dessutom på hur viktigt det är med utbildning och kunskap för att påverka potentiella vårdgivares vilja att tillhandahålla säker abort, något som i sin tur är avgörande för att kunna minska mödradödligheten, säger Susanne Sjöström, läkare och forskare som nyligen presenterade sin doktorsavhandling vid Institutionen för kvinnors och barns hälsa, Karolinska Institutet. Sedan urminnes tider har kvinnor drabbats av oplanerade graviditeter. När kvinnans situation inte tillåtit att hon fött barn har hon använt sig av en rad olika metoder för att försöka avbryta graviditeten, ofta med konsekvenser för liv och hälsa. Trots att det idag finns mycket kunskap om både abort och preventivmetoder orsakar osäkra aborter åtminstone 23 000 kvinnors död i världen årligen, de flesta i de allra fattigaste områdena i Afrika söder om Sahara. Billigt och säkert Abort är en direkt följd av oplanerade graviditeter som kan förebyggas om det finns tillgängliga preventivmedel. Medicinsk abort och medicinsk behandling för inkomplett abort är billigt och säkert. Läkemedlet misoprostol finns idag tillgängligt i de flesta områden i världen, officiellt för behandling av magsår. Men hindren för kvinnors tillgång till abort är många, bland annat brist på vårdgivare, lagstiftning, bristfällig infrastruktur, kostnader, stigma och kvinnors brist på kunskap.  Fakta osäkra aborter: ♦ Varje år genomförs ungefär 22 miljoner osäkra aborter i världen, nästan samtliga i utvecklingsländer. ♦ Ungefär 7 miljoner kvinnor årligen söker eller är i behov av vård efter osäkra aborter och en stor andel skadas permanent. ♦ Mer än 23 000 kvinnor dör varje år till följd av osäkra aborter. ♦ Osäkra aborter utgör en enorm samhällsekonomisk börda globalt. Källa: Susanne Sjöström och WHO Tillgången på vårdgivare påverkas av vårdgivares kunskap och vilja att tillhandahålla säker abortvård. Samhällen kan också öka antalet vårdgivare genom att tillåta annan vårdpersonal än läkare att tillhandahålla abort, något som rekommenderas av Världshälsoorgannisationen WHO. I den nu aktuella doktorsavhandlingen har Susanne Sjöström och hennes kollegor studerat de faktorer som påverkar tillgången till vårdgivare för säker abort i olika miljöer.  I en studie bland läkarstudenter i Indien, där abort är lagligt sedan 1971 men andelen abortrelaterad mödradödlighet är hög, fann forskarna till exempel att missuppfattningar om lagstiftningen som reglerar abort var vanliga och att studenterna saknade kunskaper om tillgängliga abortmetoder. Trots att majoriteten av läkarstudenterna ansåg att osäkra aborter är ett stort problem i Indien sa många att de var oroliga för repressalier och uttryckte en rädsla för att utföra aborter.  Lika acceptbel som läkarvård Analyser utförda vid ett universitetssjukhus i Sverige visade att abortvård som ges av barnmorskor inte bara är lika säker utan dessutom billigare än när den ges av läkare. En systematisk översikt av randomiserade studier av abortvård visade också att kvinnor tycker att medicinsk abort och medicinsk behandling för inkomplett abort tillhandahållen av sjuksköterskor och barnmorskor är lika acceptabel som läkarvård. – Att en medicinsk behandling är acceptabel för patienten har stor betydelse för att öka tillgängligheten av sjukvård. Uppfattar kvinnor behandlingen eller vårdgivaren som oacceptabel riskerar man att de söker vård hos outbildade eller traditionella vårdgivare vilket kan medföra allvarliga hälsokonsekvenser, säger Susanne Sjöström. Forskningen har finansierats genom anslag från Vetenskapsrådet, ALF-avtalet mellan Karolinska Institutet och Stockholms läns landsting, FORTE och SIDA. Huvudhandledare för det aktuella doktorandarbetet har varit professor Kristina Gemzell Danielsson. Disputation skedde den 20 januari 2017. Doktorsavhandling Increasing access to abortion – perspectives on provider availability from different settings Susanne Sjöström, Karolinska Institutet (2016), ISBN: 978-91-7676-363-6. 
 Open menu Share
0		0	
02/01/17--01:11: Valkommittén vill samråda om att föreslå Ole Petter Ottersen som ny KI-rektor
Karolinska Institutets styrelseordförande Mikael Odenberg skriver i sin blogg i dag, den 1 februari, att valkommittén kommer att samråda med hörandeförsamlingen om att föreslå regeringen Ole Petter Ottersen som ny rektor för Karolinska Institutet. Det innebär att endast en rektorskandidat kommer att föras fram i samrådet mellan konsistoriets valkommitté och hörandeförsamlingen (som representerar lärare, övrig personal och studenter på Karolinska Institutet). Samrådet sker den 14 februari. Mikael Odenberg hänvisar till att sökkommittén, som haft i uppdrag att identifiera tänkbara kandidater, kommit långt i sitt arbete. Av 225 namn, varav åtta sökande och 49 nominerade, samt intervjuer med ett 30-tal potentiella kandidater, återstod sju kandidater. Av dessa var Ole Petter Ottersen, medicinprofessor och rektor vid Oslo universitet, och tidigare aktuell som rektor för Göteborgs universitet, den ende skandinaviskspråkige kandidaten. De övriga sex var engelskspråkiga. – Vi ska inför hörandeförsamlingen den 14 februari utförligt redovisa den sökprocess som förevarit och de överväganden som lett fram till valkommitténs ståndpunkt, skriver Odenberg i sin blogg i dag och fortsätter: – Vår bedömning är att Ole Petter Ottersen har de ledaregenskaper som KI söker och förutsättningarna för att få med sig medarbetare, anställda och studenter i kommande förändringsarbete. Han har därtill såväl erfarenhet av att leda ett stort universitet som en egen forskning av betydande höjd.   Text: Madeleine Svärd Huss 
 Open menu Share
0		0	
02/01/17--02:32: Satsning på smärtforskning ska ge bättre behandlingar
Entreprenören och uppfinnaren Leif Lundblad donerar 30 miljoner kronor till smärtforskning. Från vänster: Martha Lundblad, Leif Lundblad, Karin Jensen, Eva Kosek, Karin Dahlman-Wright samt Ulrika, dotter till Leif Lundbland.    Smärta är ett symtom vid många sjukdomar, men kan också vara en svårbehandlad sjukdom i sig. Tack vare en donation på 30 miljoner kronor från entreprenören Leif Lundblad kan forskare vid Karolinska Institutet nu storsatsa på att bryta smärtans långvariga grepp. Långvarig smärta i rörelseapparaten drabbar cirka 10-20 procent av befolkningen och är den näst vanligaste orsaken till långvariga sjukskrivningar. Även om den ursprungliga orsaken framgångsrikt behandlas fortsätter många människor att ha ont under lång tid. När smärtan dröjer sig kvar byter den skepnad och blir en sjukdom i sig, som idag saknar effektiv behandling. I ett samarbete mellan smärtforskare på Karolinska Institutet sjösätts nu ett tre år långt forskningsprogram med målet att nå ökad kunskap och nya behandlingsmetoder mot långvarig smärta. Satsningen möjliggörs av en donation på 30 miljoner kronor från familjen Leif Lundblad. Vid långvarig smärta, till exempel från muskler eller ryggen, är det vanligt att smärtsignalerna börjar förstärkas av nervsystemet och hjärnan. Forskarna tror att detta ger upphov till en rundgång, ett smärtminne, som innebär att smärtan kan kvarstå även när kroppsdelen tillfrisknat och inte längre sänder ut smärtsignaler. Insikten om dessa mekanismer öppnar upp för potentiellt nya angreppssätt i behandling av smärta. Långvarig smärta ett folkhälsoproblem  – Långvarig smärta är ett folkhälsoproblem där det i dag föreligger ett stort behov av forskning. Den här donationen ökar möjligheten att åstadkomma en verklig förbättring för patienterna, säger Eva Kosek, professor vid institutionen för klinisk neurovetenskap, som tillsammans med Karin Jensen, forskare vid samma institution, och Camilla Svensson, forskare vid institutionen för fysiologi och farmakologi, kommer att leda projektet. En nyligen gjord kartläggning av smärtvården i Sverige, utförd av en expertgrupp på uppdrag av Nationell Samverkansgrupp för Kunskapsstyrning (NSK), pekar på allvarliga brister. Bland annat låg kompetens och omotiverade skillnader i vård och behandling av patienter med kronisk smärta. – Ett av problemen är bristande kunskap inom vården kring smärtmekanismer vilket försämrar förmåga att välja behandlingar som fungerar. Här är det viktigt att forskningen kommer med tydliga besked, vilket vi nu får bättre förutsättningar att göra, säger Eva Kosek.  – Det känns mycket angeläget att bidra till forskning som kan hjälpa människor som lider av långvarig smärta. För oss var det särskilt viktigt att stödja forskning som bedrivs utifrån olika infallsvinklar, säger donatorn Leif Lundblad, entreprenör och uppfinnare. Vill hitta tidigare markörer för kronisk smärta Forskarna planerar nu att studera hjärnan hos både smärtpatienter och friska personer, med syftet att hitta tidiga markörer för kronisk smärta samt sårbarhetsfaktorer redan innan de första symtomen uppkommit. Dessutom kommer forskarna att studera hur nerv- och immunsystemet samverkar vid uppkomsten av smärta samt vilken roll ärftligheten spelar. Målet är att bidra till ökad individualisering av smärtbehandling och att identifiera substanser som kan användas i framtida läkemedelsutveckling. Forskarna har redan tidigare visat att vissa inflammatoriska substanser spelar en nyckelroll vid uppkomsten av smärta vid ledgångsreumatism, artros och fibromyalgi och planerar att undersöka om blockering av en sådan substans kan vara en effektiv behandling mot smärtsjukdomen fibromyalgi. – Långvarig smärta är idag en folksjukdom. Familjen Lundblads donation är en mycket värdefull förstärkning till ett forskningsområde som har potential att förbättra livskvalitén för så många människor, säger Karin Dahlman Wright, vikarierande rektor vid Karolinska Institutet. Familjen Lundblads stöd till forskningen kan komma att förlängas med ytterligare två år, motsvarande 20 miljoner kronor.   
 Open menu Share
0		0	
02/02/17--03:22: Alla faciliteter samlade under ett tak
Några frågor till... Malin Kele, senior lab manager på iPS Core Facility och ansvarig för KI Facility Expo 2017 i Aula Medica den 14 februari. Ett stor antal corefaciliteter med KI-anknytning deltar i mässan, som arrangeras med stöd av Styrelsen för forskning. Till att börja med, vad är en corefaciltet? – Precis som namnet antyder är det en kärnverksamhet inom forskningen, som genom sin service bidrar med ett specialiserat kunnande till andra forskare. Det kan röra sig om avancerad och dyr teknisk utrustning, en högt specialiserad metod eller service som kräver mycket erfarenhet och specialutbildad personal. En sådan corefacilitet, eller forskningsfacilitet, kan erbjuda stöd till forskare i flera led, från projektdesign och genomförande till slutbearbetning av data och lagring. Vad är det ni ska göra den 14 februari? – Då går KI:s första universitetsövergripande facilitetsmässa av stapeln i Aula Medica. Mässan samlar för första gången någonsin över 35 faciliteter på ett och samma ställe. Det blir utställning i två plan med representanter från de olika faciliteterna. Vi kommer även ha speakers corner med presentationer som löper över hela dagen. Vilka riktar sig mässan till? – Alla som arbetar med forskning på Karolinska Institutet och de sjukhus vi samarbetar med i Stockholmsområdet, men även forskare utanför KI och andra intresserade, är varmt välkomna. Det är lika viktigt för doktorander som för seniora forskare att veta vilken service som finns att tillgå. Det här är något som ni på iPS Core Facility tog initiativet till – varför det?  – Vi kände att det saknades ett forum för faciliteter, där de kan ta plats och visa upp sig. Faciliteternas viktigaste uppdrag är trots allt att serva andra forskare. På en mässa kan man effektivt komma i kontakt med flera faciliteter på en och samma gång och också exponeras mot facillit er som man inte visste fanns!  Vi använder oss själva av tjänster från andra faciliteter i vårt arbete och vi vet själva hur svårt det är att veta vilka faciliteter som finns, vad de kan erbjuda och hur man hittar dem. Alla finns inte representerade på KI:s webbplats och de är fysiskt spridda över minst två campus och två sjukhus. Knappt två veckor kvar, vad ser du mest fram emot? – Att få se alla faciliteter samlade under ett tak och givetvis att det kommer många besökare. Det kommer att vara väl spenderade 10-15 minuter för de som tittar förbi! 
 Open menu Share
0		0	
02/03/17--11:44: Över 10 miljoner till KI-forskare från Torsten Söderbergs stiftelse
I december 2016 fick fem KI-forskare anslag från Torsten Söderbergs stiftelse, totalt delar de på över 10 miljoner kronor. Projekten som har fått medel handlar bland annat om att ta fram en ny behandling mot multiresistenta bakterier respektive individanpassade behandlingar vid depression. Torsten Söderbergs stiftelse delar ut anslag till vetenskaplig forskning inom ämnesområdena medicin, ekonomi, rättsvetenskap samt i viss utsträckning till projekt inom andra områden. I snitt delar stiftelsen ut 90 miljoner kronor om året till vetenskaplig forsknings- och undervisningsverksamhet. Karolinska Institutet är bland de största mottagarna av medel från stiftelsen. Forskarna som fick medel: Ulf Eriksson, Institutionen för medicinsk biokemi och biofysik, Role of VEGF-B mediated lipotoxicity in diabetic complications, 2 000 000 kronor Ulf Andersson, Institutionen för kvinnors och barns hälsa, Utarbetande av ny terapi mot inflammatoriska systemsjukdomar med hjälp av HMGB1-antagonister, 1 500 000 kronor Sandra Ceccatelli, Institutionen för neurovetenskap, A novel approach to choose the best individual antidepressant treatment, 2 000 000 kronor Peter Bergman, Institutionen för laboratoriemedicin, Ny behandling mot multiresistenta bakterier genom aktivering av naturlig immunitet, 1 600 000 kronor Sophie Erhardt, Institutionen för fysiologi och farmakologi, Novel Immune activation-based Drug Discovery Strategies for psychiatric disorders, 3 000 000 kronor 
 Open menu Share
0		0	
02/04/17--03:04: Kommentar med anledning av uppgifterna om fängslad forskare i Iran
Kommentar:  Karolinska Institutet, KI, har fått information om att en forskare som varit verksam vid KI ska sitta fängslad i Iran, på oklara grunder och utan rättegång. Vi har inte fått uppgifterna bekräftade men om informationen stämmer är det förstås fullständigt oacceptabelt att en människa frihetsberövas och riskerar straff utan rättegång. För KI är det också viktigt att värna den fria tanken och att forskare runt om i världen ska kunna skapa närverk i sin forskning. Det är en grundbult i en fri värld och en förutsättning för den vetenskapliga tanken. Vårt universitet har flera akademiska samarbeten med forskare i Iran. KI:s vikarierande rektor Karin Dahlman-Wright har fått en inbjudan att delta i den delegation till Iran som leds av statsminister Stefan Löfven och planerade att delta, som ett led i det samarbete som finns mellan forskare och universitet i Sverige och Iran. Mot bakgrund av den information som finns tillgänglig är det ännu inte bestämt om Karin Dahlman-Wright kommer att delta. 
 Open menu Share
0		0	
02/05/17--21:05: Ökad risk för snusare att drabbas av typ 2-diabetes
Att snusa en dosa per dag eller mer ökar risken för typ 2-diabetes med 70 procent. Det är samma riskökning som man tidigare har sett för den som röker ett paket cigaretter per dag. Forskare vid Karolinska Institutet har studerat snusets effekter tillsammans med forskare vid Umeå och Lunds universitet. Resultaten publiceras i Journal of Internal Medicine. I Sverige snusar 19 procent av männen och fyra procent av kvinnorna, enligt uppgifter från Folkhälsomyndigheten. Även typ 2-diabetes är vanligt, sju procent av den vuxna befolkningen har diabetes och upp till var femte riskerar att drabbas någon gång i livet. Sjukdomen är allvarlig då den kan leda till komplikationer, hjärtkärlsjukdom och förtida död. Forskarna vid Karolinska Institutet, Umeå och Lunds universitet har följt totalt 54 500 män mellan åren 1990 och 2013, baserat på data från fem olika studier. Under dessa år drabbades 2441 av dem av typ 2-diabetes. Personer som aldrig har rökt Genom studiens storlek kan man beräkna snuseffekter bland personer som aldrig har rökt, på så vis undviker man att resultaten påverkas av att många blandbrukar snus och cigaretter. – Vi kan bekräfta det man tidigare har misstänkt, snusare har en ökad risk för typ 2-diabetes, och det kan inte förklaras med att de ibland röker eller av att de har en livsstil som i andra avseenden är mindre hälsosam, säger Sofia Carlsson, forskare vid Institutet för miljömedicin (IMM) på Karolinska Institutet. Även vid lägre konsumtion, 5-6 dosor per vecka, syns en 40-procentig riskökning. Resultaten skulle kunna förklaras av nikotinets effekter. Experimentella studier har visat att nikotin kan leda till försämrad insulinkänslighet vilket i sin tur ökar risken för diabetes. En snusare utsätter sig för samma eller något högre nikotinexponering som en rökare, även om man slipper många av de andra exponeringar som rökaren får i sig via tobaksröken. Ingen ökad risk sågs för personer som slutat snusa, vilket tyder på att man kan minska risken genom tobaksstopp. Ovanligt bland kvinnor – Tack vara att snusning är relativt ovanligt bland kvinnor kunde vi inte göra motsvarande analyser för kvinnor, betydelsen av snusbruk för kvinnors diabetesrisk är därmed en viktig fråga för framtida studier, säger Sofia Carlsson. Ur ett större perspektiv är det viktigt att påpeka att befintlig forskning talar för att rökare har en betydligt högre risk för cancer och hjärtkärlsjukdom än den som snusar. Att snus skulle vara mindre farligt än cigaretter gäller dock inte typ 2-diabetes. – Diabetesutvecklingen drivs till stor del av livsstilsfaktorer och för att minska sin diabetesrisk bör man undvika tobaksbruk, övervikt, samt vara fysiskt aktiv, säger hon. Forskningen har finansierats av bland annat Forte och Folkhälsomyndigheten, Vetenskapsrådet och Diabetesfonden. Publikation Smokeless tobacco (snus) is associated with an increased risk of type 2 diabetes: results from five pooled cohorts Carlsson S, Andersson T, Araghi M, Galanti R, Lager A, Lundberg M, Nilsson P, Norberg M, Pedersen LN, Trolle-Lagerros Y, Magnusson C Journal of Internal Medicine, online 6 februari 2017, doi: 10.1111/joim.12592 
 Open menu Share
0		0	
02/06/17--06:37: Njursjukdom hos plantagearbetare – skador synas av KI-forskare
Dåliga arbetsförhållanden i varmt klimat med upprepad vätske- och mineralbrist är sannolikt det som orsakar den kroniska njursjukdomen mesoamerikansk nefropati, som drabbar jordbruksarbetare i Centralamerika och Mexiko. Det konstaterar forskare vid Karolinska Institutet i samarbete med forskare från Nicaragua och El Salvador. I studien, som har publicerats i den vetenskapliga tidskriften American Journal of Kidney Diseases, har forskarna tittat närmare på njurvävnaden hos de drabbade. Mesoamerikansk nefropati är en kronisk njursjukdom som drabbar många män i Centralamerika, som arbetar med fysiskt arbete på landsbygden i hett klimat. De senaste 20 åren har flera regioner i Centralamerika fått se en dramatisk ökning av kronisk njursjukdom, som inte har en koppling till diabetes eller högt blodtryck. I vissa byar i El Salvador är upp till 18 procent av männen i arbetsför ålder drabbade. Kronisk njursjukdom var den näst vanligaste dödsorsaken bland män i landet 2009. Det flesta, men inte alla, är unga män som arbetar på plantager, i huvudsak sockerrörsplantage. – Detta är ett allvarligt hälsoproblem som förtjänar uppmärksamhet, forskning och förebyggande insatser, säger Julia Wijkström, doktorand vid institutionen för klinisk vetenskap, intervention och teknik och huvudförfattare till studien. Tillsammans med andra forskare från Karolinska Institutet, Nicaragua och El Salvador, har hon studerat njurbiopsier, blod- och urinprov från 19 sockerrörsarbetare med mesoamerikansk nefropati i Nicaragua. Hon har även följt upp hur sjukdomen påverkar njurfunktionen långsiktigt hos patienter med mesoamerikansk nefropati i Nicaragua och El Salvador. Resultatet visar att personer med mesoamerikansk nefropati har en unik vävnadsbild i njurbiopsier med tecken till syrebrist i njurens kärlnystan och kroniska skador i njurvävnaden men normala kärlstrukturer. Patienterna uppvisar ofta rubbningar i blodets saltbalans med låga nivåer av natrium, kalium och magnesium. Fynden överensstämmer med vad forskargruppen tidigare visat i en mindre studie av njursjuka plantagearbetare i El Salvador. Studien visar också att de drabbades njurfunktion, i de flesta fall, fortsätter att försämras även om de slutar att utsätta sig för uttorkning i den här arbetsmiljön. Att förebygga och upptäcka symtom på sjukdomen tidigt är därför viktigt. – Bland forskare ökar långsamt medvetandet om sjukdomen och det gäller också de lokala hälsomyndigheterna. Man har identifierat att en stark riskfaktor för att utveckla denna njursjukdom är hårt fysiskt arbete i varmt klimat, där sannolikt upprepad vätskebrist och mineralbrist driver sjukdomsutvecklingen. Det finns rapporter från andra delar av världen med varmt klimat om en ökad förekomst av kronisk njursjukdom och det kan mycket väl vara så att detta kan vara en global epidemi som tar fart i takt med den globala uppvärmningen, säger Julia Wijkström. Studien har finansierats av ALF-projektmedel, Holländska Nationella postkodlotteriet genom La Isla Foundation och Martin Rinds stiftelse. Publikation Renal Morphology, Clinical Findings, and Progression Rate in Mesoamerican Nephropathy Julia Wijkström, Marvin Gonzalez-Quiroz, Mario Hernandez, Zulma Trujillo, Kjell Hultenby, Anneli Ring, Magnus Söderberg, Aurora Aragon, Carl-Gustaf Elinder, och Annika Wernerson. American Journal of Kidney Diseases, publicerad online 23 januari, 2017, DOI:10.1053/j.ajkd.2016.10.036   
 Open menu Share
0		0	
02/06/17--07:21: KI-forskarna ställer in resor till USA
John Pernow, Jon Lundberg och Eddie Weitzberg. Foto: Gustav Mårtensson Tre KI-professorer – John Pernow, Jon Lundberg och Eddie Weitzberg – bojkottar USA. – Jag följde nyhetsrapporteringen om Donald Trumps inreseregler och luften bara gick ur mig och jag kände: ”Nej, jag vill inte åka dit”, säger Jon Lundberg. De tre professorerna och deras medarbetare ställer in flera planerade och beställda resor till USA. – Vi skulle ha talat på kongresser nu i februari och även under våren. Men vi har meddelat arrangörerna att vi ställer in och vi har mötts av förståelse, säger Jon Lundberg. Beslutet är rent mänskligt. ”Vi kan visa vår solidaritet” – Vi kan inte göra något för att förändra situationen, men vi kände att vi kan visa vår solidaritet med dem som nekas inträde till USA genom att helt enkelt låta bli att åka dit. Och självklart är vi tydliga med att vi tycker att restriktionerna är helt oacceptabla, säger Jon Lundberg. Han och kollegorna har informerat KI:s vikarierande rektor Karin Dahlman-Wright om beslutet. – KI som myndighet kan naturligtvis inte ställa sig bakom oss, men jag tycker att rektor visade förståelse för att vi fattat det här beslutet på egen hand, säger Jon Lundberg. Under måndagen gick flera av världens största IT-företag samman för att rättsligt försöka stoppa president Donald Trumps inreseregler. En av deras motiveringar är att ”immigranter eller barn till immigranter har grundat fler än 200 av företagen på Fortune 500-listan”. – Givetvis är det likadant med vår forskning. Bra idéer har inga gränser för vilken nationalitet vi har som människor, säger Jon Lundberg. Presidentens order Den 27:e januari skrev Donald Trump en presidentorder om regler för flyktingar och resenärer. Allt flyktingmottagande stoppas tillfälligt i 120 dagar. Efter de 120 dagarna kommer flyktingar som flyr undan religiöst förtryck att prioriteras. Inga syriska flyktingar kommer att släppas in i USA på obestämd tid. Inga visum kommer att utfärdas, under 90 dagar, till människor från Iran, Irak, Libyen, Somalia, Sudan, Syrien och Jemen. Det senaste beskedet från USA:s tullverk är att svenskar med dubbelt medborgarskap som omfattas av Donald Trumps reseförbud ska släppas in i landet. Men det är oklart om det gäller alla. Enligt Trita Parsi, ledare för det iransk-amerikanska rådet i Washington, kan 300 000 svenskar påverkas av presidentordern. Den federala domaren Jason Robart upphävde presidentordern preliminärt i fredags. Vita Huset överklagade, men detta avfärdades av USA:s appelationsdomstol i söndags. Text: PeKå Englund 
 Open menu Share
0		0	
02/07/17--02:42: Upptäckt kan bidra till ny behandling för schizofreni
Forskare vid Karolinska Institutet har upptäckt att ökade nivåer av kynurensyra ger upphov till schizofreniliknande beteende hos möss. De nya rönen kan bidra till nya behandlingsformer för personer med schizofreni. Studien, som gjorts tillsammans med amerikanska och brittiska forskare, publiceras i senaste numret av den vetenskapliga tidskriften Biological Psychiatry. För några år sedan upptäckte forskare att substansen kynurensyra verkar spela en nyckelroll vid psykossjukdomar så som schizofreni och bipolär sjukdom. Personer med dessa sjukdomar har högre nivåer av denna substans i hjärnan än normalt. I den nya studien studerade forskarna möss med otillräckliga nivåer av kynurenine 3-monooxygenase (KMO), ett enzym som påverkar nivåerna av kynurensyra i hjärnan. Minskat KMO ger högre nivåer av kynurensyra och patienter med schizofreni har lägre nivåer av KMO i hjärnan än normalt. Mössen med lägre nivåer av KMO visade på ett försämrat minne och var mindre sociala än en kontrollgrupp. Mössen visade också upp ett mer oroligt beteende när de fick tillbringa tid i en labyrint och andra utmanande iscensättningar. – Vår nya studie ger viktigt stöd till vår långsiktiga hypotes och visar att ökade nivåer av kynurensyra ger upphov till beteende som liknar de karaktärsdrag som är typiska för människor med schizofreni. Det tyder på att KMO och kynurensyra spelar en nyckelroll för personer med denna sjukdom, säger Sophie Erhardt, professor vid institutionen för fysiologi och farmakologi och försteförfattare till studien. Kliniska konsekvenser Den nya upptäckten kan även få kliniska konsekvenser. För några år sedan kunde forskarna visa att hos försöksdjur med kognitiv nedsättning, liknande de som ses hos människor med schizofreni, kunde substanser som minskar kynurensyra förbättra de kognitiva besvären. I ett separat projekt jobbar nu Sophie Erhardts forskargrupp med att utveckla nya substanser som sänker hjärnans kynurensyra. – Vi tror att om vi lyckas få fram sådana läkemedel så kan många av de biverkningar som ses med dagens läkemedel undvikas, säger Sophie Erhardt. Karolinska Institutet har samarbetat med Robert Schwarcz, foreign adjunct professor vid Karolinska Institutet och Maryland School of Medicine i USA, samt med forskare på University of Leicester i Storbritannien och KynuRex, ett bioteknikföretag i USA. Studien har bland annat finansierats av medel från Vetenskapsrådet, Hjärnfonden, Torsten Söderbergs Stiftelse, and the AstraZeneca-Karolinska Institutet Joint Research Program in Translational Science. Publikation Adaptive and Behavioral Changes in Kynurenine 3-monooxygenase Knockout Mice: Relevance to Psychotic Disorders Sophie Erhardt, Ana Pocivavsek, Mariaelena Repici, Xi-Cong Liu, Sophie Imbeault, Daniel C Maddison, Marian AR Thomas, Joshua L Smalley, Markus K Larsson, Paul J Muchowski, Flaviano Giorgini och Robert Schwarcz Biological Psychiatry, avaliable online as corrected proof 16 december 2016.  
 Open menu Share
0		0	
02/07/17--07:06: Kungliga medaljer till tre KI-forskare
Professor Danuta Wasserman, Professor Göran K Hansson och Docent Tore Curstedt har tilldelats H.M. Konungens medalj för insatser inom forskning och akademiväsende.  Det var vid en ceremoni i Västra valvet på Kungliga slottet den 7 februari som H.M. Konungens medalj och Litteris et Artibus delades ut av kungen i närvaro av drottning Silvia. Medalj av 8:e storleken i Serafimerordens band tilldelades professor Danuta Wasserman, för betydande insatser inom suicidalforskningen, och professor Göran K Hansson, för förtjänstfulla insatser inom svenskt akademiväsende. Docent Tore Curstedt tilldelades 12:e storleken i högblått band för betydande insatser inom medicinsk forskning. H.M. Konungens medalj instiftades runt 1814 och finns i flera storlekar. Den tilldelas svenska och utländska medborgare för särskilda förtjänster. Litteris et Artibus instiftades 1853 av kronprins Carl (XV). Medaljen utdelas för framstående konstnärliga insatser inom främst musik, scenisk framställning och litteratur. 
 Open menu Share
0		0	
02/07/17--08:05: Hans Rosling har gått bort
Hans Rosling. Foto: Henrik Montgomery    Hans Rosling, professor i internationell hälsa, har gått bort. Han avled tidigt på morgonen den 7 februari, meddelar hans familj på stiftelsen Gapminders webbplats. Hans Rosling led av pancreascancer, en diagnos han fick för ett år sedan. ”Vi är oerhört ledsna över att meddela att professor Hans Rosling dött denna morgon. Han led av pancreascancer, en diagnos han fick för ett år sedan. Han gick bort tidigt på tisdag morgon, den 7 februari, 2017, omgiven av sin familj i Uppsala,” skriver sonen Ola Rosling och svärdottern Anna R Rönnlund, tillika medgrundare av stiftelsen Gapminder. – Våra tankar går i dag främst till Hans Roslings familj, säger Karolinska Institutets vikarierande rektor Karin Dahlman-Wright: – Det är ett mycket sorgligt besked att Hans Rosling gått bort. Hans insatser för folkhälsa och folkbildning var enorma. Hans pedagogiska föreläsningar var banbrytande, både för förmågan att föra ut ny kunskap och för att spräcka hål på gamla fördomar om hälsotillståndet i världen. Jag kan bara hoppas att många fler kommer att följa i hans fotspår, säger Karin Dahlman-Wright.   
 Open menu Share
0		0	
02/07/17--08:44: Hans Rosling föreläste och världen lyssnade
Arkivbild från 31 mars 2014. Hans Rosling föreläser och Bill Gates lyssnar under sitt besök i Aula Medica, Karolinska Institutets aula. Foto: Gustav Mårtensson   Hans Rosling har avlidit, som tidigare meddelats. Hans Rosling var Sveriges i särklass mest kända professor i internationell hälsa och föreläste inför en hel värld. Hans Rosling var född den 27 juli 1948 och dog på morgonen den 7 februari 2017. Global hälsa har stått i centrum för det mesta Hans Rosling föresatt sig. Han växte upp i stadsdelen Luthagen i Uppsala, i ett rum och kök med utedass på gården. Ett välkänt exempel i Hans Roslings populära föreläsningar handlar om när den första tvättmaskinen kom in i huset, och hur hans mamma som i ett trollslag befriades från det slitsamma arbetet med handtvätt och tvättbräda. Hans hustru, Agneta Rosling (född Thordeman) började jobba inom sjukvården, och Hans Rosling följde i hennes spår och började studera medicin. De studerade vid Uppsala universitet och åkte till Bangalore i Indien 1972, som utbytesstudenter. Där insåg Hans Rosling till sin förvåning att de indiska studenterna låg mycket längre fram i kunskapsnivå än han själv. Det var en ögonöppnare som han senare kom att ägna stor kraft åt – att sticka hål på fördomar och föreställningar som byggde på gamla sanningar. Blev läkare 1975 Hans Rosling blev legitimerad läkare 1975. Därefter följde en specialistutbildning i Hudiksvall. I slutet av 1970-talet tog de båda makarna, Hans och Agneta Rosling, beslutet att flytta till Norra Moçambique för att tjänstgöra som läkare respektive barnmorska under två år. Där upptäckte Hans Rosling en okänd förlamningssjukdom, konzo, som han också beskrev i sin avhandling. Han disputerade 1986 och blev docent i invärtes medicin 1990 vid Uppsala universitet. Fram till 1996 arbetade han som lärare i u-landshälsovård innan han blev universitetslektor i internationell hälsa vid Karolinska Institutet. År 1999 blev han utsedd till professor i internationell hälsa vid Karolinska Institutet. Hans Rosling var en av grundarna av den svenska sektionen av Läkare utan gränser. År 2012 valdes han in som ledamot i Kungliga Vetenskapsakademien. Hela världen lyssnade – och såg Hans Roslings arbetsfält sträckte sig vida utanför Sverige. Hans son Ola Rosling och svärdottern Anna Rosling Rönnlund tog fram ett dataprogram med en ny typ av visuell statistik, och med hjälp av det kom hela världen att lyssna på Hans Roslings föreläsningar. Med det nya verktyget kunde Hans Rosling visa upp fler variabler och samtidigt åskådliggöra förlopp som effektivt slog hål på gamla sanningar. Graferna med rörliga bubblor visade att tillstånden i världen inte är statiska, utan hela tiden utvecklas; att världen i dag är en helt annan än för bara 25 år sedan. Stiftelsen Gapminder grundades av Hans Rosling, sonen och svärdottern 2005 med syfte att främja en hållbar global utveckling genom ökad användning och förståelse av statistik om sociala, ekonomiska och miljörelaterade frågor. Efter en Ted-föreläsning som Hans Rosling höll i USA 2007, ville Googles grundare köpa mjukvaran som föreläsningen byggde på. Det fick han, eftersom tanken med Gapminder är att all information ska vara öppen och tillgänglig för alla, vilket Google redan hade affärsmodeller för. Den Ted-föreläsningen gjorde Hans Rosling känd över hela världen. När den amerikanska tidningen Foreign Policy listade de 100 tänkare vars idéer hade format världen under 2009, hamnade Hans Rosling på plats 96, och år 2012 hamnade han på Time Magazines lista över ”The World's 100 Most Influential People”. Han blev utsedd till Årets svensk i världen 2012, för att genom sitt arbete satt Sverige på kartan. Han sommarpratade såväl som vinterpratade i Sveriges Radio P1, och tävlade i det breda underhållningsprogrammet På spåret i Sveriges television 2009. De senaste åren har han varit en eftersökt talare, för såväl några av världens mest inflytelserika personer på World Economic Forum som för nya studenter på KI. Studentföreläsningarna prioriterade han alltid. Han var också vän och rådgivare till många världen över, inklusive Bill och Melinda Gates. Allvarliga sjukdomar under sitt liv Trots att Hans Rosling ägnade sitt liv åt hälso- och sjukvård, levde han dock själv ett liv kantat av allvarliga sjukdomar. Redan i slutet av tonåren uppmärksammades onormala levervärden. Flera år senare, våren 1978 när han som 30-årig småbarnspappa gjorde sin AT-tjänstgöring i Hudiksvall, upptäckte man att han drabbats av testikelcancer som spridit sig till buken. I samband med det gjordes också en noggrannare undersökning av levervärdena och en kronisk inflammation konstaterades. När sedan sjukdomen hepatit-C upptäcktes i slutet av 1980-talet fick Hans Rosling den diagnosen. För testikelcancern genomgick Hans Rosling en tuff strålbehandling för och friskförklarades, men hans hepatit-C fortsatte att successivt försämra levern under hans liv. 2014 var han så illa däran att han riskerade att dö. Då hade nya mediciner precis kommit ut på marknaden, mediciner som Hans Rosling insåg kunde hjälpa honom. Problemet var bara att medicinerna ännu inte registrerats i Sverige och skulle dröja. Då fattade Hans Rosling beslutet att ur egen ficka betala 120 000 kronor för att åka till Japan och få behandlingen som mycket riktigt gjorde honom bättre och gav honom några år extra. Sveriges, och kanske världens, i särklass mest kända professor i internationell hälsa levde själv ett liv kantat av allvarliga sjukdomar. Det hindrade honom inte från att enträget streta vidare med missionen att förbättra hälsan och livsvillkoren för framförallt de allra fattigaste, inte minst genom sin roll som folkbildare. Hans Rosling somnade in på morgonen den 7 februari. Han blev 68 år.           Fler TED Talks med Hans Rosling.   Sagt av Hans Rosling ”Man kan inte diskutera framtiden baserat på en världsbild som är 25 år gammal.” (SvD 2009-11-30) ”Sveriges framtid hänger mest på vad som händer i världen, inte på vad som händer i Sverige.” (Pressmeddelande från KTH 2010-09-13 när Hans Rosling tilldelades KTH:s Stora pris) ”Sajten Gapminder som vi driver som ett digitalt museum på nätet har vi kallat fact-tank. Vi tycker att det finns alldeles för många think-tanks som tänker på uppdrag av någon.” (SvD 2009-11-30) ”För mig var det en förskräckelse, på grund av min bakgrund, att se att ledande personer i näringslivet har en mer faktabaserad världsbild än vad unga aktivister och professorer på universitet har.” (Ur dokumentären Roslings värld, 2010)   Fler utmärkelser Som föreläsare har Hans Rosling fått ta emot en mängd utmärkelser, här är ett urval: 2005 tog han emot ÅF:s forskningsstiftelses pris för kunskapsspridning. 2006 blev han Årets folkbildare av Föreningen vetenskap och folkbildning. 2007 fick han Kunskapspriset i kategorin offentlig verksamhet av Nationalencyklopedin. 2010 mottog han den anrika kungliga medaljen Illis Quorum i åttonde storleken som numera delas ut av regeringen. Samma år fick han också KTH:s stora pris samt Kungliga Ingenjörsvetenskapsakademiens guldmedalj. 
 Open menu Share
0		0	
02/08/17--00:03: Så minns vi Hans Rosling
Under ebolaträning på KI deltog lärar- och forskarkollegorna Helena Nordenstedt och Hans Rosling. Arkivbild från den 14 oktober 2014. Foto: Gunnar Ask   Medarbetare, vänner och ministrar skriver i dag sina egna minnesord om Hans Rosling. Staffan Bergström, professor emeritus i internationell hälsa, minns en pendlarvän från Uppsala, och utrikesminister Margot Wallström en klar, pedagogisk och viktig röst. Världen har blivit bättre på så många sätt. Men just i dag känns världen lite fattigare, skriver tidigare doktoranden Christian Unge. ”A great friend, educator and true inspiration for our work. Melinda and I are saddened by the loss of Hans Rosling.” Bill Gates på Twitter. ”Hans Rosling was a personal hero, a gifted teacher, and a big-hearted, evidence-based optimist.” Melinda Gates på Twitter. ”En klar, pedagogisk och viktig röst som fick oss att bättre förstå vår omvärld har gått ur tiden. Hans Rosling kommer att saknas oss.” Margot Wallström på Twitter. ”So sad. Hans Rosling has passed away. With facts and passion he showed us there is great progress in the world” Isabella Lövin på Twitter.   Helena Nordenstedt, forskare och lärare i global hälsa vid institutionen för folkhälsovetenskap, på Facebook: We are many who feel this loss today ”This is truly a sad day. Hans, who has been a friend, an advisor, a mentor to not only me, but to so many people around the world. Who could find the right words about just about anything, whether lecturing world leaders at the World Economic Forum or consoling someone heartbroken after a break-up (it’s true!). Brilliant, passionate, critical, challenging, warm, loyal, always true to his cause, always with a clear compass of right or wrong, no matter what other people would say. Who always had the time to teach, students, politicians, business leaders, journalists alike. And he would always try to find a way to come lecture for our Global Health students at KI, even if it was on Skype from Liberia. So you think you as a medical student can make a difference? I first met Hans Rosling in 2002, when as a young medical student I got to join my friend Katarina on a degree project in Tanzania. Before leaving we needed a document from KI stating our business, which Hans was to give me. I was a bit nervous when I stepped into his room and he immediately asked: – So you think you as a medical student can make a difference? Do you know what the people you will meet in southern Tanzania need most?? I think I replied (at least I figured it was not medical students and maybe not even medical doctors): – Economists...? – They need ’Försäkringskassor’ (social insurance agencies) and infrastructure!! Remember that! I did remember that, and the work in Tanzania was so revolving that I couldn’t let go of the idea of working within Global health. And 10 years later, that is in the past 4 years, I have the opportunity to do exactly that at KI, teaching Global health in Hans former research group. Many more can tell you stories about how Hans has influenced them in one way or another. How he found the time for everything he did I don’t know. But when suggested that he should rest, he would always say ”rest I can do when I die”. However, I find it unlikely that he is about to rest now, it is just contradictory to his person. We are many who feel this loss today, but also many who can carry on Hans Rosling’s and Gapminder’s work. For a world based on factfulness, and for a world where extreme poverty (the last 10 per cent of the world population that remains there) is finally eradicated. Please join in this mission, which might be more important today than ever before. And you can start by watching this TedTalk, by Hans and Ola Rosling.” Helena Nordenstedt   Johan von Schreeb, docent, lärare och specialist i allmänkirurgi och katastrofmedicin: ”Lär av Hans, använd samtid, humor, fakta och självironi” ”Hans Rosling var ett geni. Han hade en klockren förmåga att paketera faktabaserad kunskap så att publiken, vare sig det var professorer eller förstaårs-studenter på läkarlinjen blev trollbundna. Det krävs en gudabenådad pedagogik till att sammanfatta världens befolkningstillväxt, dess geografiska och åldersmässiga fördelning på några minuter med hjälp av tio toapappersrullar, se själva! Hans var en passionerad optimist som drevs av hungern efter fakta för att föklara de verkligt svåra problemen i världen.  Han brann för sin uppgift att utrota den extrema fattigdomen. Och han visste vad han pratade om. Hans pappa var kafferostare och hans mamma hade haft tuberkulos, han hade levt det svenska folkhemmets framväxt ut ur fattigdomen.  Han ömsade aldrig skinn, förblev alltid professor vid KI, med skärpet åtdraget över naveln. Ibland hade han svårt att lyssna, men när han satt på huk framför den tandlösa gumman vid hennes öppna eld ute på Afrikas landsbygd sög han i sig av hennes erfarenheter om hur livet tedde sig, vilket hennes bekymmer var och vad hon behövde för att ändra på det. Jag var Hans sista doktorand, sen gick han vidare till att fullt ut ägna sig åt stiftelsen Gapminder där han med sonen Ola och sonhustrun Anna skapade nya pedagogiska verktyg för att illustrera hur världen förändrades. Han ömsade aldrig skinn, förblev alltid professor vid KI, med skärpet åtdraget över naveln. Samtidigt njöt han av att slippa den trånga akademiska kostymen.  Det är en grannlaga uppgift för oss på KI att bevara och utveckla arvet efter Hans. Vi måste riva murarna runt KI, inte bygga nya. Undervisning och pedagogik, måste meriteras mer, mycket mer. Lär av Hans, använd samtid, humor, fakta och självironi i undervisning och se till att ägna dig åt viktiga frågor. Då kan man bli en folkbildare som når hela vägen ut i världen!   Hans arv kommer att förvaltas av många, hans lärjungar finns över hela världen. Frön till en förändrad värld med en positiv världsbild som drivkraft. Låt oss se till att fröna växer till blommor som skuggar tillväxten av ignorans och okunskap. Det är vi skyldiga Hans.” Johan von Schreeb   Anna Mia Ekström, professor i global infektionsepidemiologi och överläkare: Man fick aldrig det svar man förväntade sig ”Hans Rosling var en fantastisk person och jag känner mig väldigt privilegierad över att ha fått arbeta med honom. Jag bytte område när jag träffade honom för 16 år sedan. Då hade jag disputerat i epidemiologi på KI men hade det globala intresset. Hans hade inspirerat mig mycket när han undervisade på en kurs i Internationell hälsa och jag sökte upp honom på KI. Första gången vi träffades frågade han ”Är du frireligiös eller kommunist? Inga andra läkare vill jobba med fattiga för dålig lön.” Jag är nog lite mer vänster i så fall sa jag och då började han förhöra mig med sitt berömda chimpanstest (5 frågor om barnadödlighet i olika länder). Sedan gav han mig en tjock rapport från Världsbanken ”World Develoment Report” att läsa. Jag lusläste och älskade den rapporten, och det gillade han och frågade vad jag tyckte om sättet att mäta sjukdomsbörda och hälsokostnader. Jag fick börja jobba direkt, först med en resa till Indien som lärare för Globalhälsokursen och sen med att samla in dataset till World Health Chart och pilottesta layout till det som senare blev Gapminder. Han sporrade mig att vara på tårna och ifrågasatte allt, hela tiden, förhörde en ofta och vände upp och ner på frågeställningar och accepterade inte floskler och dumhet. Han sa ofta "Där har du fel! Helt fel! Tänk efter!!" Det finns inte så många som arbetar så hårt som han gjorde. Han var intresserad av allting som hände i världen, inklusive politik, och kunde relatera det till hälsotrender. Han var mästare på att förenkla det komplicerade och delade ofta in rätt och fel men kunde låta sig överbevisas. Han var ung i sinnet, nyfiken och flexibel. Till exempel trodde han initialt inte på hiv-behandling i Afrika, men när han såg att det fungerade så backade han. Det fanns absolut ingen dumstolthet eller prestige hos honom.  Hans storhet var att han var så intelligent och kunde tänka brett och ”out of the box” med oväntade jämförelser som gjorde att man såg klarare. Man fick aldrig det svar man förväntade sig. Han vägrade att vara politiskt korrekt. Hans devis var att om man bara kan belägga sina åsikter med bra statistik kan och bör man uttala sig för att förbättra kunskapen om världen. Det är både vår plikt och frihet som forskare och akademiker. Det finns inte så många som arbetar så hårt som han gjorde. Ibland knaprade han sockerbitar på kvällarna för att orka jobba sent och förbereda sina föreläsningar. Han gav ofta oss, sina medarbetare, uppdrag som han inte hann med, och uppmuntrade oss mycket att ta egna initiativ, men gillade också att själv ha rollen som estradör med ett brett kontaktnät av väldigt inflytelserika personer. Han kunde tala med alla just för att han respekterade alla sorters människor oavsett bakgrund aldrig, han gav alla en chans och värderade folk efter det de stod för. Han fjäskade aldrig för någon. Jag kommer att sakna honom så otroligt mycket, han var en sådan enorm inspirationskälla, kunde tänka så brett, och var så ungdomlig och varm som människa. Han lämnar ett stort tomrum.” Anna Mia Ekström   Christian Unge, överläkare, disputerade 2010 i global hälsa när Hans Rosling var chef för enheten för global hälsa (ICHAR): ”Många är vi som inspirerats och påverkats av dig” ”Hans! Det är med stor sorg jag fått veta att du har somnat in. Mötet med dig under läkarlinjen blev en ögonöppnare och jag visste direkt vad jag ville göra: följa i dina fotspår. Många är vi som inspirerats och påverkats av dig, som forskare, som folkbildare och som pedagoger. Men allra mest har du fått människor i din omgivning att växa. Inte bara har du överöst oss alla med uppfriskande statistik och fakta, du har även upplyst oss om att världen har blivit bättre på så många sätt. Men just i dag känns världen lite fattigare. Vi kommer alla att sakna dina högar av apelsiner, dina powerpoint-bollar, pekpinnar och din skarpa, genomträngande blick.” Christian Unge     Staffan Bergström, professor emeritus i internationell hälsa: Hans Rosling – min medresenär, den ivrige didaktikern ”Mitt allra första minne av Hans är från tidigt 1970-tal i Uppsala: en rufsig kalufs i matsalen på “Ackis” och Hans energiska röst som säger att han ska bli “professor i medicinsk geografi”. Lite märklig kändis, den där Hans Rosling, som dök upp i mitt liv allt oftare: från Sandöskolans biståndsutbildning till Afrikagruppernas veckoslutsseminarier och sedan som min elev på 10-veckorskursen vid professor Yngve Hofvanders ICH, där vi senare blev föreläsarkolleger.  Med sin älskade Agneta förberedde Hans deras arbete i Moçambique, som höll på att gå i kvav på grund av Hans första cancer, som han övervann och kunde tala öppet om i media. Obruten av denna vunna kamp tog sig familjen till Moçambique där de blev placerade i Nacala. Många bilder av Hans under deras år där visar en lång, mycket mager man, alltid rufsig i håret, som troligen aldrig känt av en kam. Så var han: han fick påminnas om att äta och arbetet tog all hans kraft. Vi kom till Moçambique ett par år senare och upplevde under våra fem år där den svårgripbara massfattigdomen i krigets Moçambique på samma sätt som Agneta och Hans. Hans återberättade för mig per telefon bara ett par dagar före sin död hur han förstod den djupaste fattigdomens brutala natur först där i Nacala: den där upplevelsen man bara kan få vid sinnenas direkta perception av det svårfattbara. Där, mitt i “fattigdomens patologi”, präglades Hans för livet och blev den ivrige didaktikern som ville förmedla denna patologi till alla i oförglömliga föreläsningar och sedermera i Gapminders World Health Chart och i Ted Talks. Du Staffan – stavas det ‘proffesor’ eller ‘professor’? På vägen mot KI var jag steget före Hans och fick professuren i internationell hälsa 1996 men Erling Norrby ville strax ha min åsikt om inte “den där Hans Rosling” borde rekryteras till KI. “Visst” tyckte jag och sedan satt jag med Hans i vårt kök i Uppsala och fick hans samtycke. Sedan blev vi dagliga bilpendlare mellan Uppsala och KI, dit vi kom i arla morgonstunder. Alltid. Och aldrig problem med att hitta parkeringsplats. När vi fram emot midnatt stod och kopierade faktaunderlag till kommande föreläsningar, minns jag att en doktorand stirrade på oss och utbrast – innan vi drog oss mot pendlarbilen mot Uppsala efter midnatt: “Ni två är ju inga bra ‘role models’ för oss yngre forskare! Så här kan man inte leva!”  Så sant. Vi blev svaret skyldiga. Jag har fått privilegiet att vara medresenär i Hans senare del av livet och vi har fått följas åt – inte bara i pendlarbilen. När vi var sena från KI och skulle hämta upp min hustru Birgitta från barnkirurgen på Astrid fick jag sända in Hans för att ta förebråelserna – det gjorde han suveränt! Han var självironisk och öppen om sina problem, där dyslexin var ett återkommande problem. En gång då vi följdes åt för att få våra nya ID-kort skulle vi fylla i persondata på ett formulär. Vi satt i varsitt rum med undersköterskor och vårdbiträden runtomkring och plötsligt hördes Hans höga rop till mig om stavningshjälp: “Du Staffan – stavas det ‘proffesor’ eller ‘professor’?” Då log många väntande överseende mot professor Hans.” Staffan Bergström Hedra Hans Rosling genom att skänka pengar till UNICEF ”För Hans har det alltid varit viktigt att komma ihåg de som har det allra svårast. Därför var det hans önskan att eventuella gåvor i samband med hans bortgång skulle gå till UNICEF, FN:s barnfond”, skriver Hans Roslings hustru Agneta Rosling på familjens insamling.  Till insamlingen Kondoleansbok för Hans Rosling En kondoleansbok där du kan lämna en sista hälsning finns tillgänglig i entréhallen till Aula Medica under receptionens öppettider till och med fredag 10 februari. Receptionens öppettider är kl 8-17, adress Aula Medica, Nobels väg 6, Solna. 
01/24/17--05:02: Forskare rekommenderar ekologiskt lantbruk för människors hälsa
Ekologisk livsmedelsproduktion innebär vissa fördelar för människors hälsa. Det konstaterar av en grupp europeiska forskare som på uppdrag av ett utskott inom EU-parlamentet gått igenom relevant forskning. Expergruppen, där bland annat forskare från Karolinska Institutet ingår, presenterar sina slutsatser i rapporten Human health implications of organic food and organic agriculture. Med utgångspunkt från sitt arbete rekommenderar de nu EU-parlamentet att prioritera vissa ekologiska produktionsmetoder och deras användning också inom det konventionella lantbruket. Experterna listar flera hälsofördelar med metoder som används inom ekologiskt lantbruk. Fokuseringen på djurhälsa och den restriktiva användningen av antibiotika i ekologisk animalieproduktion minskar risken för att bakterier utvecklar antibiotikaresistens, något som utgör ett allvarligt och långsiktigt hot mot folkhälsan. Restriktioner för användning av bekämpningsmedel Förebyggande metoder för växtskydd och restriktioner för användning av bekämpningsmedel i ekologiskt lantbruk leder till att konsumenter i minskad omfattning exponeras för kemiska bekämpningsmedel, vilket ger hälsofördelar. Experterna drar även slutsatsen att små skillnader mellan konventionell och ekologisk mat när det gäller innehållet av näringsämnen och andra hälsobefrämjande ämnen troligen inte har någon större betydelse för människors hälsa. Arbetetet bakom rapporten har koordinerats av Axel Mie, forskare vid Sveriges lantbruksuniversitet (SLU) och Karolinska Institutet, och hans slutsats är tydlig:  – Flera metoder inom ekologiskt lantbruk, särskilt den ringa användningen av bekämpningsmedel och antibiotika, innebär fördelar för människors hälsa. Beslutsfattare bör uppmuntra användningen av sådana metoder och att de även introduceras i konventionellt lantbruk samt att ekologiskt lantbruk även fortsättningsvis kan fungera som en drivkraft för framtidens hälsosamma livsmedelssystem, säger han i ett pressmeddelande från SLU. 
12/22/16--01:29: KI får stor del i Barncancerfondens höstutlysning
KI-forskare får del av Barncancerfondens medel i höstutlysningen 2016. Läs mer om barncancer på ki.se (länkar nedan).   Barncancerfonden delar ut 87 miljoner kronor i årets höstutlysning till 85 forskare från sju lärosäten i landet. Störst del av anslagen får Karolinska Institutet där 52 miljoner går till olika forskningsprojekt. Bland de projekt som får del av pengarna från Barncancerfondens höstutlysning finns forskning om nya diagnosmetoder och behandlingar för leukemi och hjärntumörer, men också återfall av cancer. Barncancerfonden finansierar även forskning om hur barn påverkas av en cancerbehandling i efterhand, så kallade sena komplikationer, till exempel fertilitet och sexualitet, då cancerbehandling kan påverka möjligheten att själv få barn senare i livet. Kommentar: KI:s vikarierande rektor Karin Dahlman-Wright ingår inte längre i den delegation som följer med statsminister Stefan Löfven till Iran. Vid en sammantagen bedömning har KI:s rektor bestämt sig för att inte följa med på statsbesöket. 
 Open menu Share
0		0	
02/08/17--06:18: KI-forskare delar på 100 miljoner för individanpassade läkemedel
En forskargrupp med deltagare från Karolinska Institutet har tilldelats 100 miljoner kronor av Stiftelsen för strategisk forskning. I gruppen, som forskar om individanpassade läkemedel, ingår även deltagare från Göteborgs universitet och Chalmers. Stiftelsen för strategisk forskning, SSF, har beslutat dela ut 400 miljoner kronor till fyra projekt inom programmet "Industrial Research Centres" (IRC). Projekten ska bidra till en konkurrenskraftig industri, ett uthålligt samhälle och effektivare behandlingsmetoder för sjukdomar. I ett av projekten deltar två forskare från Karolinska Institutet; Molly Stevens, professor vid institutionen för medicinsk biokemi och biofysik och Samir El-Andaloussi, forskningsassistent vid institutionen för laboratoriemedicin. De ska tillsammans med projektledare Fredrik Höök, professor vid institutionenf för fysik vid Chalmers, studera grundläggande förutsättningar för nukleotidbaserade läkemedel. I teamet ingår även representanter från läkemedelsindustrin.    
 Open menu Share
0		0	
02/09/17--03:38: Framgång hos unga fotbollsspelare kan mätas i hjärnan
Arbetsminne och andra kognitiva förmågor hos barn och ungdomar kan kopplas till hur framgångsrika de är på fotbollsplanen, visar en ny studie från Karolinska Institutet. Fotbollsklubbar som fokuserar för mycket på fysiska egenskaper riskerar därmed att sålla bort framtida elitspelare. Fysiska egenskaper såsom storlek, kondition och styrka har i kombination med bollsinne länge ansetts vara avgörande faktorer i jakten på nya fotbollstalanger. Den tredje lite gåtfulla faktorn ”spelförståelse”, att alltid vara på rätt plats vid rätt tidpunkt, har varit svårare att mäta. År 2012 gav forskare vid Karolinska Institutet en möjlig vetenskaplig förklaring till fenomenet. De visade då att så kallade exekutiva kognitiva funktioner hos vuxna fotbollsspelare kunde kopplas till deras framgångar på spelplanen. I en ny studie, som publiceras i den vetenskapliga tidskriften PLOS ONE, visar forskarna att kognitiv förmåga på liknande sätt kan mätas och kopplas till fotbollsprestationer hos barn och ungdomar. – Det är intressant eftersom fotbollsklubbar idag fokuserar väldigt mycket på de unga spelarnas storlek och styrka. Barn och ungdomar som inte har hunnit utvecklas fysiskt får sällan en chans att gå vidare i en elitsatsning vilket innebär att man riskerar att förlora en ny Iniesta eller Xavi, säger Predrag Petrovic, forskningsledare på institutionen för klinisk neurovetenskap vid Karolinska Institutet. Speciella kontrollfunktioner Exekutiva funktioner är speciella kontrollfunktioner i hjärnan som gör att vi kan anpassa oss till en miljö i ständig förändring. De innefattar bland annat kreativt tänkande för att snabbt kunna byta strategi, hitta nya lösningar som fungerar och hämma impulser som visar sig vara felaktiga. Funktionerna är beroende av pannloben i hjärnan som fortsätter att utvecklas fram till 25-årsåldern. I den aktuella studien mätte forskarna vissa exekutiva funktioner hos 30 elitfotbollsspelare i åldern 12-19 år och jämförde sedan resultaten med hur många mål de gjorde under två år. Mätningarna gjordes delvis med samma standardiserade tester som används inom hälso- och sjukvården. Starka mätresultat för flera exekutiva funktioner kunde kopplas till framgångar på spelplanen, även efter justering för andra faktorer som kan tänkas påverka prestationen. Tydligast koppling sågs för enklare former av exekutiva funktioner såsom arbetsminne, som utvecklas relativt tidigt i livet. – Det var väntat eftersom den kognitiva förmågan är mindre utvecklad hos barn och ungdomar än hos vuxna, vilket troligen även avspeglas i ungas spelteknik med färre passningar som leder till mål, säger Predrag Petrovic. Bättre än genomsnittet De unga elitfotbollsspelarna presterade dessutom klart bättre än genomsnittet i samma åldersgrupp i flertalet tester av exekutiva funktioner. Huruvida dessa egenskaper är genetiskt nedärvda eller går att träna upp återstår att utforska, liksom betydelsen av de olika exekutiva funktionerna i olika spelpositioner. – Vi tror att fotbollsspelarnas positioner på spelplanen är kopplade till olika kognitiva profiler. Man kan tänka sig att framtidens tränare i stor utsträckning kommer att använda sig av kognitiva tester, både för att hitta talanger och för att bedöma hur spelarna bäst positioneras på planen, säger Predrag Petrovic. Studien har finansierats av PRIMA Barn- och Vuxenpsykiatri AB och Karolinska Institutet. Försteförfattare är Torbjörn Vestberg, forskarstuderande på institutionen för klinisk neurovetenskap vid Karolinska Institutet. Publikation Core executive functions are associated with success in young elite soccer players Vestberg T, Reinebo G, Maurex L, Ingvar M, Petrovic P PLOS ONE, online open access 8 februari 2017 
 Open menu Share
0		0	
02/09/17--23:00: Svår njursjukdom kan bromsas
Eftersom diabetisk njursjukdom är så svår att bromsa tvingas många patienter till dialys eller njurtransplantation. Men genom en ny behandlingsmetod, som än så länge endast har testats på möss, har forskare vid Karolinska Institutet lyckats förhindra att njurfunktionen vid diabetes försämras. Forskarna tror att metoden kan bli en möjlig behandling också hos människor. Studien publiceras i den vetenskapliga tidskriften Cell Metabolism. Diabetisk njursjukdom eller diabetisk njursvikt är den vanligaste orsaken till dialyskrävande behandling. Det tydligaste kännetecknet är att olika plasmaproteiner börjar läcka till urinen, vilket förr kallades för att man hade äggvita i urinen. Njurarna kan heller inte rena blodet tillräckligt från olika slaggprodukter, filtrationen är försämrad och produktionen av urin nedsatt. I dag finns få behandlingsalternativ som förhindrar den progressiva försämringen av njurfunktionen och de som drabbas måste ofta genomgå dialys eller njurtransplantation.  Det är sedan länge känt att personer med diabetisk njursjukdom har en ansamling av fettdroppar i njurarna, men mekanismen bakom fettansamlingen har varit okänd. Man har heller inte vetat i vilken utsträckning som fettdropparna bidrar till försämring av sjukdomen. Forskarna vid Karolinska Institutet har tidigare visat att en speciell tillväxtfaktor, vaskulär endotelial tillväxtfaktor B (VEGF-B), styr upptaget av fetter till muskler. De har kunnat se att VEGF-B reglerar förmågan hos de celler som täcker blodkärlens insida att transportera fett. Nyutvecklad läkemedelskandidat Genom studier på möss med diabetisk njursjukdom har forskarna i den nya studien upptäckt ett samband mellan denna speciella tillväxtfaktor i njurarna och sjukdomens svårighetsgrad. När de, med hjälp av en nyutvecklad läkemedelskandidat, blockerade den biologiska effekten av VEGF-B hos möss med diabetisk njursjukdom minskade fettansamlingen i njurarna. På så vis lyckades forskarna få speciella celler, podocyter, i njurens filtrationsapparat att åter svara på signalering med insulin och därmed förhindra att njurfunktionen försämras ytterligare.  – Vi har också kunnat se i njurbiopsier att även människor med diabetisk njursjukdom har förhöjda VEGF-B-nivåer. Det tyder på att vår behandling, där man ”fryser” sjukdomseffekten, skulle kunna fungera på människor så att de slipper bli så sjuka att de behöver dialys. Men det gäller att den läkemedelskandidat som vi har använt visar sig vara säker och inte ger upphov till oönskade och oacceptabla sidoeffekter, säger Ulf Eriksson, professor vid institutionen för medicinsk biokemi och biofysik. Hjärt-Lungfondens stora pris Forskarna vill nu utveckla sitt behandlingskoncept till andra njursjukdomar som också leder till att plasmaproteiner läcker till urinen. Diabetisk njursvikt är även en betydelsefull riskfaktor för att utveckla allvarlig kardiovaskulär sjukdom och Ulf Eriksson tilldelades därför Hjärt-Lungfondens stora pris 2012. – De resurser som då ställdes till mitt förfogande har haft en avgörande betydelse för att genomföra detta projekt, säger Ulf Eriksson. Studien har finansierat av bland andra Hjärt-Lungfonden, Vetenskapsrådet, Cancerfonden och Karolinska Institutet. Annika Mehlem, Ulf Eriksson, Isolde Palombo och Annelie Falkevall har aktier i ett diabetesföretag. Andrew Nash och Pierre Scotney är anställda vid CSL Limited som delvis finansierat studien. Ulf Eriksson är konsult för samma företag. Publikation Reducing VEGF-B Signaling Ameliorates Renal Lipotoxicity and Protects against Diabetic Kidney Disease Annelie Falkevall, Annika Mehlem, Isolde Palombo, Benjamin Heller Sahlgren, Lwaki Ebarasi, Liqun He, A. Jimmy Ytterberg, Hannes Olauson, Jonas Axelsson, Birgitta Sundelin, Jaakko Patrakka, Pierre Scotney, Andrew Nash och Ulf Eriksson Cell Metabolism, publicerad online 9 februari 2017, DOI: 10.1016/j.cmet.2017.01.004 Text: Maja Lundbäck 
 Open menu Share
0		0	
02/10/17--00:25: Ny metod minskar biverkningar efter kirurgi för ändtarmscancer
En ny studie från Karolinska Institutet visar att korttidsstrålning i kombination med fördröjd kirurgi minskar biverkningar utan att försämra behandlingen vid ändtarmscancer. Resultaten presenteras i vetenskapstidskriften The Lancet Oncology. Ändtarmscancer drabbar omkring 2 000 män och kvinnor i Sverige årligen. Sedan början av 1990-talet har strålbehandling innan kirurgi successivt införts. Det har lett till att prognosen för patienter med ändtarmscancer kontinuerligt förbättrats och risken för lokala återfall har minskat kraftigt. – Vi visade redan under 1990-talet att strålbehandling innan kirurgi minskar risken för lokala återfall med över 50 procent för patienterna med ändtarmscancer. De resultaten ledde fram till att strålbehandling idag rekommenderas till många patienter med ändtarmscancer, säger Anna Martling, överläkare och professor vid institutionen för molekylär medicin och kirurgi vid Karolinska Institutet, som lett den aktuella studien. Strålbehandlingen kan dock ge upphov till biverkningar och den optimala strålningsmetodiken och tidpunkten för kirurgi efter strålbehandling har varit kontroversiell. Lottades till tre olika behandlingsarmar Studien som nu presenteras i The Lancet Oncology bygger på teorin att biverkningarna från behandling av ändtarmscancer kan minskas genom att ge strålning med flera lägre doser under längre tid alternativt att vänta med kirurgi en längre tid efter strålbehandlingen. Dessa hypoteser har nu studerats genom att patienter med ändtarmscancer lottades till tre olika behandlingsarmar: Standardbehandling, det vill säga korttidsstrålning (5x5 Gy) med direkt kirurgi inom en vecka. Fördröjd kirurgi med korttidsstrålning (5x5 Gy) följt av kirurgi efter 4-8 veckor. Fördröjd kirurgi med långtidsstrålning (25x2 Gy) följt av kirurgi efter 4-8 veckor. Resultaten från studien visar att patienter med fördröjd kirurgi har färre komplikationer men med lika goda onkologiska resultat. Vidare visade studien att det inte gör någon skillnad att ge långtidsstrålning jämfört korttidsstrålning förutom att den förra förlänger behandlingstiden avsevärt. Förbättrade behandlingsstrategier – Studiens resultat kommer leda till förbättrade behandlingsstrategier, minskat antal komplikationer med bibehållet lågt antalet lokala återfall samt förbättrad överlevnad för patienter med ändtarmscancer. Resultaten kan omedelbart föras in i klinisk praktik och kommer att leda till stor patientnytta, säger Anna Martling. I studien deltog 18 svenska sjukhus och forskningen som finansierades av Vetenskapsrådet, Cancerföreningen i Stockholm samt det regionala ALF-avtalet mellan Stockholms läns landsting och Karolinska Institutet. Även forskare vid universiteten i Lund, Uppsala och Linköping bidrog till arbetet med studien. Publikation Optimal fractionation of preoperative radiotherapy and timing to surgery for rectal cancer (Stockholm III): a multicentre, randomised, non-blinded, phase 3, non-inferiority trial Johan Erlandsson, Torbjörn Holm, David Pettersson, Åke Berglund, Björn Cedermark, Calin Radu, Hemming Johansson, Mikael Machado, Fredrik Hjern, Olof Hallböök, Ingvar Syk, Bengt Glimelius, Anna Martling The Lancet Oncology, online 9 February 2017, DOI: http://dx.doi.org/10.1016/S1470-2045(17)30086-4 
 Open menu Share
0		0	
02/12/17--23:51: Årets viktigaste frågor för studentkårerna
Foto: Gustav Mårtensson   Under 2017 är det läkarstudenten Max Kynning som är ordförande i Medicinska Föreningen (MF) och tandläkarstudenten Stephanie Ammerman som är Odontologiska Föreningens (OF) ordförande. Här är frågorna som de vill driva i sina nya roller. Stephanie Ammerman lyfter fram hållbar utveckling, att motverka fusk och att få in utbytesstudenterna i det lokala studentlivet. I begreppet hållbar utveckling lägger hon både sopsortering, ”enkla åtgärder egentligen” och välmående ”det är viktigt att studenterna mår bra”. Frågan om fusk handlar om att det är lite för enkelt att fuska under utbildningen. – Under tentor har det visat sig att studenter tar med sig tentalappar eller sin telefon, så vi behöver flera tentavakter. Sedan kan det handla om att studenter tar andras arbeten och lämnar in som sina egna, säger Stephanie Ammerman. Det här kommer OF att arbeta med under året, dels för att se hur vanligt det är, och dels för att påverka och hitta former för att stävja fusk. Med sin tredje fokusfråga vill Stephanie Ammerman få lokala studenter att blanda sig mer med utbytesstudenter, och vice versa. – På OF märker vi att man mest umgås med varandra. Vi vill skapa ett ”buddy system”, och starta fler aktiviteter för våra utbytesstudenter. Ökat kårengagemang viktig fråga för MF Max Kynning lägger tonvikten på att få fler studenter att engagera sig i MF, en annan stor fråga är evenemanget Nobel Night Cap, efterfesten till årets Nobelbankett i Stadshuset som MF står värd för i år, och också insamlingen av medel för att kunna renovera kårhuset med start någon gång under 2018. Vakanta poster inom MF håller också på att tillsättas, berättar Max Kynning. – Det är kul att vara med i MF och det är viktigt med studentrepresentation i så många delar som möjligt på universitetet, säger han. För både Max Kynning och Stephanie Ammerman är rollerna som ordförande visserligen nya. Men båda har engagerat sig tidigare i kårens arbete under sina studieår på KI. Stephanie Ammerman berättar att fem år på high school och college i USA har gjort att det hela faller sig naturligt för henne. – Där är det självklart att vara engagerad, det tog jag med mig från USA. Andra pushade henne att ställa upp som OF-ordförande. – När jag kommer till skolan och ser alla kursare och lärare ser jag inte det som något jobbigt. Studier är inte bara studier och tentaångest, det är roligt också. Max Kynning har en liknande inställning. Början av vårterminen har han bland annat ägnat åt att kuska runt mellan studentkollon för att berätta om MF. – Och det är en myt att det inte finns ett studentliv i Stockholm. Kåren är en stabil punkt mitt i det, säger han. 
 Open menu Share
0		0	
02/14/17--02:42: TBE-forskare utsedd till Wallenberg Clinical Fellow
Sara Gredmark Russ, läkare och forskare vid Karolinska Institutets Centrum för infektionsmedicin, har utsetts till Wallenberg Clinical Fellow.  Hon får drygt 3,6 miljoner kronor för att forska om fästingburen encefalit, TBE och delar utmärkelsen med Emma Niméus vid Lunds universitet. Syftet med forskarprogrammet Wallenberg Clinical Fellows är att stimulera svenska läkares kliniska forskning och att identifiera morgondagens forskningsledare i en klinisk miljö. Programmet vänder sig i första hand till yngre läkare. De sökande är disputerade med läkarexamen, verksamma vid kliniker på svenska sjukhus eller inom den svenska primärvården, och har forskaranknytning till svenska universitet. Bakom satsningen står Marianne och Marcus Wallenbergs Stiftelse, med vetenskapligt stöd av Kungliga Vetenskapsakademien.   Sara Gredmark Russ är ST-läkare vid Karolinska Universitetssjukhuset och forskare vid Centrum för infektionsmedicin, KI Campus Flemingsberg. Hon driver ett nydanande forskningsprojekt där hon undersöker det immunologiska svaret vid fästingburen encefalit, TBE. TBE är en akut virusinfektion som överförs till människa genom bett av infekterade fästingar. Den kan leda till allvarlig hjärninflammation och kan ge upphov till långvariga komplikationer bland annat i form av huvudvärk och koncentrationssvårigheter. I nuläget finns det ingen behandling för TBE, utan endast behandling för själva symptomen. Som Wallenberg Clinical Fellow 2016 ska Sara Gredmark Russ söka nya insikter om den sjukdomens underliggande orsaker vilket kan leda till utveckling av nya specifika behandlingsmetoder.  
 Open menu Share
0		0	
02/15/17--00:26: Starkt stöd i hörandeförsamlingen för Ole Petter Ottersen
Hörandeförsamlingen gav valkommittén starkt stöd för att föreslå regeringen att Ole Petter Ottersen blir Karolinska Institutets nästa rektor. Efter diskussion och sluten omröstning landade siffrorna på 85 ja till Ottersens fördel, 2 nej och 3 som avstod. Karolinska Institutets hörandeförsamling, som representerar akademin, studenter och personalorganisationer, hade kallats till samråd med valkommittén på tisdagskvällen. Under mötet föredrog, i tur och ordning, hörandeförsamlingens ordförande Sven-Erik Dahlén, valkommitténs och konsistoriets ordförande Mikael Odenberg och sökkommitténs ordförande Carl Johan Sundberg den gemensamma ståndpunkten att Ole Petter Ottersen var den starkaste kandidaten. Enligt dem kunde ingen annan kandidat mäta sig med Ottersens meriter utifrån KI:s kravprofil för rektor, och därför hade det varit onödigt att ens presentera fler. På frågan från en i hörandeförsamlingen om deras röst verkligen spelade någon roll, och om processen kunde betraktas som korrekt, svarade Mikael Odenberg att processen har skötts ”utomordentligt korrekt”. – Och ni har i er hand att avgöra om KI ska ha honom, sa Odenberg. Han påpekade därefter att hörandeförsamlingens roll är rådgivande och att det är universitetets styrelse, konsistoriet, som föreslår regeringen en rektor, men att ingen vill ha en rektor som arbetar i motvind. En slutkandidat utan konkurrens – Vi vill ha en bred accept från hörandeförsamlingens sida, sa Mikael Odenberg. Han fortsatte sitt anförande med att bedyra sin övertygelse om att Ole Petter Ottersen är rätt slutkandidat. En övertygelse som infunnit sig via sökkommitténs omfattande urvalsprocess och sin egen bedömning efter chefstester och anställningsintervjuer. Ole Petter Ottersen, rektor vid Oslo universitet, och tidigare förstahandsvalet till rektorsposten vid Göteborgs universitet, är det enda namn som valkommittén vill gå vidare med. – Om ni inte vill ha honom, startar vi om processen. Men jag hoppas att det alternativet inte ska bli aktuellt. Det blev det inte heller. Ottersen framträdde själv Ole Petter Ottersen presenterade sig innan omröstningen, för första gången inför en större samling på Karolinska Institutet i rollen som rektorskandidat: – Dere kan forestille jer hvordan jeg føler meg akkurat nå, sa Ole Petter Ottersen på klingande norska. Efter det obligatoriska inledande trasslet med att få mikrofonen i hörandesalen att fungera kunde han sedan intyga att han aldrig någonsin hade drömt om att få stå inför detta uppdrag. – Jag prövar att snacka skandinaviska och jag ser väldigt snabbt på kroppsspråket om det är svårt att förstå, fortsatte Ole Petter Ottersen. En programförklaring hade han redan gjort, i ett tidigare publicerat inlägg på internwebben. Nu inledde han med en bild på Hans Rosling, hederdoktor i Oslo, vars bortgång han djupt beklagade. Han visade en bild på den längsta kö av studenter som Oslo universitet någonsin sett ringla sig fram på campus inför en föreläsning, den med Hans Rosling. – Det är tragiskt att han inte är med oss längre, sa Ole Petter Ottersen, som i sin programförklaring talar om att KI ska stärka sin profil inom global hälsa. Sammanfattade rektorsuppdraget i tre pelare Men först pekade Ottersen ut milstolparna i sitt eget cv: forskningsdekan vid den medicinska fakulteten, direktor för Norges Centres of Excellence (Centre for Molecular Biology and Neuroscience), och rektor vid Oslo universitet sedan 2009. Han sammanfattade universitetets viktigaste fundament, som tre pelare: Den första med orden forskning och utbildning, ”science communication och outreach” (”där var Hans Rosling mästare”), men också innovation och internationalisering, med en kommentar om att alldeles för få studenter reser ut, och att fler borde göra det. Den andra pelaren handlade om regionalt samarbete, där han betonade samverkan mellan universitetet och hälso- och sjukvården, och en tätare koppling mellan klinisk forskning och grundforskning. Den tredje pelaren underströk akademisk frihet, jämlikhet och mångfald, samt grundläggande värderingar, ett etiskt förhållningssätt och en god arbetsmiljö. Entusiasm viktigast av allt En god arbetsmiljö sammanfattade det viktigaste, sa Ottersen – att om han skulle få jobbet som KI:s nästa rektor – skulle han se som sin primära uppgift att skapa entusiasm i organisationen. – Arbetsglädjen har blivit lidande under det här året och som forskare vet jag att för att få något gjort är arbetsglädjen det allra viktigaste. Hörandeförsamlingens studenter ställde frågor om hur Ole Petter Ottersen ser på studentinflytande, och han svarade: – Jag tror inte det är möjligt att få hög kvalitet om inte studenterna är med. I alla beslutsfattande organ på ett universitet ska det regelmässigt finnas studenter. På frågan om hur han ställde sig till extern rekrytering, kontra intern, svarade Ole Petter Ottersen att Oslo universitet har satsat på att öka den externa rekryteringen med hjälp av sökkommittéer men att det även är viktigt att det ska finnas karriärvägar för de som redan är inne i systemet. En annan fråga handlade om hur han såg på de problem som KI har med gränslandet mellan sjukvårdens ansvar och universitetet: Finns det något i ditt samarbete mellan Oslo universitet och universitetssjukhus som KI kan lära sig av? Ole Petter Ottersen ville stimulera kombinationstjänster och pratade också om vikten av fysisk närhet. Det är då idéerna och samarbeten kommer. Kliniska forskare och grundforskare måste mötas i högre grad, svarade han. Fritidsintressen då? Skidåkning och konst. KI första valet Ett par ledamöter i hörandeförsamlingen ville även veta om Ole Petter Ottersen var rektorskandidat till fler lärosäten än Karolinska Institutet med tanke på det sena avhoppet vid Göteborgs universitet. – KI är mitt första val, svarade Ole Petter Ottersen. Göteborgs universitet ville ha mig, och när KI gjorde ett uppehåll i sin sökprocess skapade det problem för mig. Nu är det bara ett lärosäte jag tänker på. Ska du lära dig svenska? – Jag tror aldrig att jag kommer snacka perfekt svenska, språken är för lika. Men jag har heller aldrig hört någon från Sverige som snackar perfekt norsk, svarade Karolinska Institutets, med största sannolikhet, blivande rektor.   Text: Madeleine Svärd Huss Det här händer nu På måndag, den 20 februari, kan Karolinska Institutets styrelse, konsistoriet, fatta beslut om att föreslå regeringen Ole Petter Ottersen som rektor. Det är regeringen som sedan tar beslut om ny rektor vid KI. Den nya rektorn kan sannolikt tillträda till sommaren. Ole Petter Ottersens förordnande som rektor vid Oslo universitet går ut sommaren 2017. 
 Open menu Share
0		0	
02/15/17--03:55: Debatt: Fel mäta samverkan anser universitetsrektorer
I dag skriver sex rektorer i en debattartikel att regeringen prioriterar fel när det gäller incitament för att främja samverkan. Karolinska Institutets vikarierande rektor, Karin Dahlman-Wright, är en av undertecknarna. Regeringen vill fördela delar av basanslagen till forskning utifrån uppmätt prestation inom samverkan. Detta apropå att forskningspropositionen betonar vikten av samverkan, och en slutrapport från Vinnova, som remitterats till lärosätena. ”Vi välkomnar politiska initiativ som stimulerar och underlättar lärosätenas möjlighet att utveckla samverkan med andra aktörer och den starka betoningen av samverkan i propositionen är i flera avseenden väl motiverad. Men man börjar i fel ände. Det viktigaste regeringen kan göra är att undanröja hinder och stödja initiativ för samverkan.” skriver rektorerna. 
 Open menu Share
0		0	
02/15/17--06:49: D-vitamin ger skydd mot luftvägsinfektioner
Frågan om D-vitamin kan minska infektionskänslighet har diskuterats länge, men hittills har säkra svar saknats. En ny omfattande studie som visar nu att D-vitamin kan ha en skyddande effekt mot luftvägsinfektioner. Studien publiceras i den vetenskapliga tidskriften BMJ. – Vi kan nu tydligt visa att D-vitamin verkligen har en skyddande effekt mot luftvägsinfektioner. Effekten är störst hos de med lägst D-vitaminnivåer och daglig dosering är det som ska användas. Dessutom, och det är viktigt, finner vi inte något stöd för att D-vitamin i normala doser skulle vara farligt, vilket har hävdats i debatten, säger Peter Bergman, docent vid Karolinska Institutet och en av forskarna bakom studien. Effekten varierar beroende på patientens D-vitaminnivå Peter Bergman betonar att resultaten inte visar att alla ska ha extra D-vitamin, utan nyttan är störst hos personer med låga nivåer och hos de med ökad förekomst av luftvägsinfektioner, till exempel patienter med immunbrist. Redan friska personer blir alltså inte ännu friskare av D-vitamin. Den aktuella studien är ett samarbete mellan forskare i 14 länder och består av en genomgång av rådata från 25 randomiserade och placebo-kontrollerade studier omfattande totalt över 11 000 personer. Arbetet har letts av forskare vid Queen Mary University of London. Forskarna har använt sig av en metod som kallas ”meta-analys av individuella patientdata”, IPDMA-metoden (individuell patientdata meta-analys) som har en högre evidensgrad och statistisk precision jämfört med andra metoder. Ytterligare studier behövs Vilka som behöver extra tillskott av D-vitamin och var gränsen för brist ska dras, behöver studeras ytterligare. Resultaten visar enligt forskarna att det är viktigt att fortsätta studera D-vitaminets effekter på immunförsvaret, både i laboratoriet för att bättre förstå mekanismerna och i kliniska studier på olika patientgrupper. – Vi genomför nu en klinisk prövning där vi testar hypotesen att D-vitamin kan minska bärarskapet av resistenta stafylokocker, MRSA, och ska precis starta en ny studie på cancerpatienter i palliativt skede där vår hypotes är att D-vitamin kan minska infektionsbörda och smärta samt öka livskvaliteten, säger Peter Bergman. Forskningen har finansierats med anslag från bland annat Vetenskapsrådet, Stockholms läns landsting och Karolinska Institutet. Fakta om D-vitamin D-vitamin bildas i huden under inverkan av solens UV-strålar men kan även tillföras via kosten. I Sverige och andra Nordeuropeiska länder finns en tydlig säsongsvariation av D-vitaminnivåer i blodet. Det finns en hypotes att låga D-vitamin nivåer kan förklara en del av den ökade infektionskänsligheten på vintern och att tillförsel av vitaminet skulle kunna skydda mot luftvägsinfektioner. Publikation “Vitamin D supplementation to prevent acute respiratory infections: systematic review and meta-analysis of individual participant data” Adrian R Martineau, David A Jolliffe, Richard L Hooper, Lauren Greenberg, John F Aloia, Peter Bergman, Gal Dubnov-Raz, Susanna Esposito, Davaasambuu Ganmaa, Adit A Ginde, Emma C Goodall, Cameron C Grant, Christopher J Griffiths, Wim Janssens, Ilkka Laaksi, Semira Manaseki-Holland, David Mauger, David R Murdoch, Rachel Neale, Judy R Rees, Steve Simpson,Jr Iwona Stelmach, Geeta Trilok Kumar, Mitsuyoshi Urashima, Carlos A CamargoJr, BMJ, 2017, publicerad online 15 februari, 2017, doi:dx.doi.org/10.1136/bmj.i6583 
 Open menu Share
0		0	
02/16/17--04:33: Myggnät mot ljumskbråck kan ge bättre vård utan extra kostnad
Steriliserade myggnät istället för kommersiella medicinska nät vid operation mot ljumskbråck öppnar möjligheter för förbättrad vård utan ökade kostnader för sjukvården i låginkomstländer. Det visar en studie som forskare vid Karolinska Institutet och universiteten i Umeå och Makerere gjort på landsbygden i Uganda. Resultaten presenteras i British Journal of Surgery och är en uppföljning på tidigare studier, som fastslagit att steriliserade myggnät är lika säkra som kommersiella nät vid operationer mot ljumskbråck.  Operation vid ljumskbråck är en av världens vanligaste operationer, med cirka 20 miljoner genomförda ingrepp om året. Medicinska bråcknät som används rutinmässigt i höginkomstländer är mycket dyra i låginkomstländer där de ofta kostar över 1000kr styck. Av den anledningen opereras patienter i dessa länder inte med nät. Utan operation kan ljumskbråck orsaka mycket lidande, framförallt i form av smärta. Livsfarliga komplikationer kan tillstöta och cirka 40 000 människor dör årligen av dessa. Mycket kostnadseffektivt Resultaten i den hälsoekonomiska analysen som nu publiceras visar att ljumskbråcksoperation med ett steriliserat myggnät i lokalbedövning kan genomföras till en låg kostnad och att det är mycket kostnadseffektivt. Kostnader som tagits med i analysen är de för personal, lokaler, utrustning, mediciner, material och overhead. Skillnaden beroende på val av nät är över 120 dollar (över 1000 kronor) per operation. Med myggnät kostar operationen inte mer än den rutinkirurgi utan nät som utförs idag. Detta innebär att operation med nät bör kunna göras tillgänglig för de miljontals människor som lider av bråck i världens fattigare länder. Detta skulle medföra mycket stor patientnytta. Lokala kirurgiska team Studien genomfördes som ett internationellt samarbete mellan svenska och ugandiska forskare. När kostnader för de svenska deltagarna i samband med operationerna tas med i den hälsoekonomiska analysen framgår det att kostnaden per operation ökar drastiskt. En slutsats av detta är att rutinkirurgi ska utföras av lokala kirurgiska team. Internationella samarbeten bör som huvudsakligt syfte ha att hjälpa till med kirurgisk utbildning där det behövs. – Nu när vi vet att högkvalitativ vård vid ljumskbråck kan erbjudas till en låg kostnad i låginkomstmiljöer är det hög tid att vi flyttar fram våra positioner, så att de många miljoner människor som lider av ljumskbråck i dessa områden i världen får hjälp. Under den närmaste tiden framöver måste vi lägga fokus på implementering, satsning på patientsäkerhet, kunskapsöverföring och träning av vårdpersonal, säger Jenny Löfgren, läkare och forskare vid Karolinska Institutet och Umeå universitet, som lett studien. Forskningen har finansierats med anslag från FoU-enheten Region Jämtland Härjedalen, Vetenskapsrådet, Capio Foundation, Svenska Läkaresällskapet samt Rotary. Publikation Cost-effectiveness of groin hernia repair with commercial versus low-cost mesh in a low-income country J. Löfgren, A. Matovu, A. Wladis, C. Ibingira, P. Nordin, E. Galiwango and B. Forsberg Journal of British Surgery, online 16 February 2017, doi: 10.1002/bjs.10483. 
 Open menu Share
0		0	
02/19/17--23:00: Hopp om ny behandling för Huntingtons sjukdom
Forskare vid bland annat Karolinska Institutet har lyckats ta fram korta syntetiska DNA-analoger, oligonukleotider, som binder direkt till den gen som är skadad vid Huntingtons sjukdom och hindrar produktionen av ett protein som skadar nervcellerna. Upptäckten, som publiceras i tidskriften Nucleic Acids Research, öppnar för nya möjligheter att behandla den i dagsläget obotliga och dödliga neurodegenerativa sjukdomen. Huntingtons sjukdom, även kallad danssjuka, är en mycket allvarlig ärftlig sjukdom som ger en kombination av neurologiska, motoriska, kognitiva och psykiatriska symtom. Sjukdomen orsakas av att en specifik DNA-sekvens (CAG/CTG) i genen HTT, som kodar för proteinet huntingtin, upprepas ett flertal gånger i arvsmassan. Proteinet och det budbärar-RNA (mRNA) som bildas från den förändrade genen skadar nervcellerna i hjärnan och gör att de bryts ner. Den behandling som finns idag lindrar endast symtomen, det finns inget sätt att bromsa sjukdomsutvecklingen. Något som är på försöksstadiet är så kallad antisensterapi vilket innebär att korta syntetiska DNA-analoger, oligonukleotider, binder och inaktiverar mRNA så att det inte bildas något skadligt protein. – Vi har tagit detta ett steg längre och skapat oligonukleotider som binder direkt till den skadade DNA-sekvensen och på så vis hindrar produktionen av både mRNA och protein. Många har trott att det är för svårt att rikta oligonukleotiderna mot det dubbelsträngade DNA:t, men vi visar att det faktiskt fungerar, säger Edvard Smith, överläkare och professor vid institutionen för laboratoriemedicin på Karolinska Institutet.   Cellinjer från patienter                   Oligonukleotiderna består av en kombination av DNA och LNA (locked nucleic acid) och binder till de upprepade CTG-sekvenserna i HTT-genen. När de tillfördes cellinjer från patienter med Huntingtons sjukdom minskade produktionen av mRNA och protein avsevärt. Nästa steg blir att testa metoden på möss. – Vi har goda förhoppningar om att även det kommer att fungera eftersom våra oligonukleotider togs upp spontant av cellerna. Tanken är att de ska administreras i ryggmärgsvätskan, säger Edvard Smith. Antisensterapi är i sig ingenting nytt eller oprövat. Det första oligonukleotidbaserade läkemedlet godkändes redan 1998 för behandling av infektion med cytomegalovirus, och så sent som i december 2016 godkändes i USA ett sådant läkemedel för spinal muskelatrofi. Den aktuella studien är ett samarbete mellan forskare verksamma vid Karolinska Institutet, Syddansk Universitet i Danmark och Karolinska Universitetssjukhuset. Sju av författarna har lämnat in en patentansökan relaterad till forskningsresultaten. Forskningen har finansierats av Vetenskapsrådet, CHDI Foundation i USA, Hjärnfonden, Tore Nilsons stiftelse och Cancerfonden. Publikation CTG repeat-targeting oligonucleotides for down-regulating Huntingtin expression Zaghloul EM, Gissberg O, Moreno PMD, Siggens L, Hällbrink M, Jørgensen AS, Ekwall K, Zain R, Wengel J, Lundin KE, Smith CIE Nucleic Acids Research, online 17 februari 2017, doi: 10.1093/nar/gkx111 
 Open menu Share
0		0	
02/20/17--00:00: Dödarimmuncell i frisk och sjuk hud en pusselbit för vitiligo
Med hjälp av tiotusentals hudbiopsier och över hundra kilo hud har forskare vid Karolinska Institutet sett hur två undergrupper av immunceller beter sig i frisk hud. De har även identifierat dessa celler vid de inflammatoriska sjukdomarna psoriasis och vitiligo. Studien, som publiceras i den vetenskapliga tidskriften Immunity, öppnar upp för mer målinriktade lokalbehandlingar av fläckvisa inflammatoriska sjukdomar i huden. Frisk hud skyddas mot mikrobiella angrepp av olika sorters skyddande immunceller, bland annat T-celler. Vid kroniska inflammatoriska sjukdomar hamnar hudens immunsystem i lokal obalans. Hos personer med sjukdomen vitiligo, som får pigmentbortfall på vissa hudfläckar, dominerar en viss sorts T-celler i de sjuka hudpartierna. För psoriasisdrabbade har en annan sorts T-celler ökat till antalet. I studien kan två forskargrupper, ledda av Yenan Bryceson och Liv Eidsmo, visa hur dessa två undergrupper av T-celler fungerar för att skydda den friska huden från yttre angrepp, men också hur dessa celler ansamlas i psoriasis och vitiligo. Doktoranden Stanley Cheuk med kollegor använde upp till 1500 hudbiopsier per experiment och totalt flera hundra kilo frisk hud när de genomförde de kritiska experimenten i studien. – Genom att kombinera genanalys av ett litet antal immunceller från frisk hud med funktionella experiment har vi definierat två undergrupper av minnesimmunceller och i detalj kunnat studera hur dessa celler beter sig i frisk och inflammerad hud, säger Liv Eidsmo, läkare och docent vid institutionen för medicin, Solna. Redo att döda pigmentceller Vid vitiligo ansamlas en viss undergrupp av T-celler, CD49a+, som känner igen och är redo att döda pigmentceller. Vid psoriasis är de sjuka hudpartierna fulla av en annans sorts T-celler, CD49a-, vilka i sin tur producerar IL-17, ett protein som orsakar inflammationen. I frisk hud däremot ligger både CD49a+ och CD49a-cellerna vilande, men båda dessa undergrupper kan snabbt aktiveras och få inflammatoriska och celldödande funktioner när de stimuleras med proteinet IL-15, som utsöndras från hudceller vid fara. På så vis kan dessa celler försvara och blixtsnabbt rensa bort oönskade mikrobiella angrepp. – Om man kan tyda de lokala immunologiska förändringar, som ger upphov till ansamling av en av undergrupperna vid dessa fläckvisa sjukdomar, öppnar det upp för mer målinriktade lokalbehandlingar, säger Liv Eidsmo. Studien har finansierats av Vetenskapsrådet, Ragnar Söderbergs Stiftelse, Wallenbergstiftelserna, Hudfonden, Psoriasisförbundet och ALF.  Publikation CD49a expression defines tissue-resident CD8+ T cells poised for cytotoxic function in human skin Stanley Cheuk, Heinrich Schlums, Irène Gallais Sérézal, Elisa Martini, Samuel Chiang, Nicole Marquardt, Anna Gibbs, Ebba Detlofsson, Andrea Introini, Marianne Forkel, Charlotte Höög, Annelie Tjernlund, Jakob Michaëlsson, Lasse Folkersen, Jenny Mjösberg, Lennart Blomqvist, Marcus Ehrström, Mona Ståhle, Yenan Bryceson, Liv Eidsmo. Immunity, online 14 February 2017, DOI: 10.1016/j.immuni.2017.01.009 
 Open menu Share
0		0	
02/20/17--05:09: Ole Petter Ottersen föreslås bli ny rektor för Karolinska Institutet
Karolinska Institutets styrelse, konsistoriet, beslutade idag att föreslå Ole Petter Ottersen, professor och rektor vid universitetet i Oslo, som ny rektor vid Karolinska Institutet. Förslaget går nu vidare till regeringen som slutligen utser ny rektor. – Karolinska Institutet får en erfaren och kompetent permanent rektor med brett stöd i fakulteten, säger konsistoriets ordförande Mikael Odenberg. Dagens beslut i konsistoriet var enhälligt. Idag är Ole Petter Ottersen rektor vid universitetet i Oslo. Han har haft flera ledande positioner vid universitetet, bland annat som forskningsdekan för den medicinska fakulteten.  Nu går förslaget vidare till regeringen som slutligen utser ny rektor för KI. 
 Open menu Share
0		0	
02/21/17--05:16: KBT gav bestående viktnedgång
Hallå där Lisbeth Stahre, forskarstuderande vid institutionen för klinisk neurovetenskap som i sin doktorsavhandling beskriver effekten av en ny behandling för övervikt och fetma baserad på kognitiv beteendeterapi (KBT). Vad är det du har visat? – Programmet som jag har studerat, CBT-TEB, är en utbildande gruppbehandling bestående av 11 sessioner. Fokus ligger på att identifiera orsakerna till överätande såsom stress, negativa tankar och känslor, samt att förmedla psykologiska verktyg för att förändra dessa. I två randomiserade kliniska prövningar gav metoden upphov till effektiv och varaktig viktminskning. En observationsstudie i primärvården visar att behandlingen kan minska känslomässigt och okontrollerat ätande, bidra till kontroll av överätande och förbättra fetmarelaterade besvär. Hur står sig resultaten jämfört med andra behandlingar? – Studieresultaten för olika beteendeinriktade behandlingsprogram, som ofta sträcker sig över ett halvår, är nedslående. Deltagarna går ner i vikt medan de deltar i behandlingen, men ett halvår efter programmets slut har de gått upp nästan alla kilon igen. Enstaka KBT-baserade viktprogram uppvisar något bättre viktnedgång än beteendeinriktade program, men uppföljningstiderna är korta och studierna saknar ofta kontrollgrupper. CBT-TEB uppvisar i två kliniska studier bättre resultat för viktnedgång 1,5 år efter avslutad behandling än andra kända program/behandlingar, bortsett från kirurgi. Vilken betydelse hoppas du att detta får för patienter? – Programmet är framtaget i manualform för att kunna användas av personal inom och utanför vården som saknar terapeutisk utbildning. Det har utvärderats av flera vårdcentraler och då visat sig leda till god viktnedgång över tid med liten risk för avhopp. Behovet är stort och min förhoppning är att programmet ska ingå i primärvårdens behandlingsutbud för övervikt, fetma och hetsätning. På grund av sitt korta format är programmet dessutom mycket kostnadseffektivt. Vad ledde dig in på detta forskningsområde? – Jag är auktoriserad socionom och KBT-terapeut. Under 90-talet behandlade jag sjukskrivna personer med utmattningsdepression utifrån en KBT-metod med inriktning mot stress. Bland deltagarna fanns kraftigt överviktiga kvinnor som berättade att de under många år försökt komma till rätta med sin fetma. De hade gått ner i vikt med hjälp av olika program för att snart gå upp alla kilon igen. Kvinnorna hade genom mitt behandlingsprogram blivit medvetna om att det som händer i vardagen och de tankar och känslor händelserna ger upphov till påverkar deras beteenden, inklusive ätbeteenden. Mitt intresse väcktes då för att vidareutveckla och specialanpassa min metod för behandling av fetma och sedan utvärdera metoden vetenskapligt. Vad ska du göra nu? – Efter disputationen ska jag ha ett par veckors semester! Därefter hoppas jag få utbilda personal på vårdcentraler och överviktsenheter i behandlingsmetoden. Jag kommer att fortsätta behandla patienter i CBT-TEB:s onlineprogram och planerar även att skriva en populärvetenskaplig bok om metoden. Den 24 februari försvarar Lisbeth Stahre sin avhandling ”Effects of Cognitive Behavioural Therapy Targeting Eating Behaviour (CBT-TEB): A novel obesity treatment” vid Karolinska Institutet. 
 Open menu Share
0		0	
02/21/17--05:59: Statsbesök från Kanada – fick veta mer om KI:s forskning
Kungaparet besökte Anna Falks laboratorium den 21 februari tillsammans med generalguvernörparet från Kanada. Foto: Erik Cronberg   Karolinska Institutet fick på tisdagen den 21 februari besök av Kanadas generalguvernör David Johnston, hans hustru Sharon Johnston och det svenska kungaparet. Besöket ägde rum i samband med det kanadensiska generalguvernörparets statsbesök i Sverige på inbjudan av kungen. Drottning Silvia och fru Johnston inledde dagen med ett besök vid NASP, Nationellt centrum för suicidforskning och prevention av psykisk ohälsa, vid Karolinska Institutet där de togs emot av professor Danuta Wasserman. Drottningen och fru Johnston fick lyssna till fakta och statistik om självmord och självmordsprevention och fick bland annat veta att forskare vid NASP och Columbia University i New York har utvecklat YAM, Youth Aware of Mental health, ett skolprogram för att främja diskussion och utveckla färdigheter för att möta livets svårigheter och öka kunskapen om psykisk hälsa. Drottningen och fru Johnston lyssnade intresserat och ställde många frågor. – Ert arbetssätt är ganska speciellt, att ni går dit där barnen är istället för att förvänta er att barnen ska komma till er, sa fru Johnston. Program som erbjuds skolorna Danuta Wasserman berättade att det kan vara svårt att få skolor intresserade av programmet eftersom de är rädda att det tar tid från skolarbetet. Dessutom finns det ett visst motstånd från skolpersonalen att det kommer någon utifrån och tar sig an deras elever, även om eleverna själva föredrar det. Den legendariska hockeyspelaren Daniel Alfredsson, som under flera år spelade i NHL-laget Ottawa Senators, deltog också under mötet och tackade för det arbete forskarna på NASP utför. – Det är så höga förväntningar på ungdomar i dag, inte lika mycket tid till lek som tidigare. Det ska bli intressant att ta del av resultaten av er forskning, sa Daniel Alfredsson. Fortsatte till Anna Falks labb Efter besöket på NASP fortsatte drottningen och fru Johnston tillsammans med kungen och generalguvernören till forskningsgruppsledaren Anna Falks laboratorium där de togs emot av Karin Dahlman-Wright, Karolinska Institutets vikarierande rektor. Deltog gjorde även filantropen och tidigare NHL-spelaren Mats Sundin, Kanadas vetenskapsminister Kirsty Duncan, Nobelpristagaren Art McDonald och Kanadas ambassadör i Sverige Heather Grant. I labbet skapas 3D-modeller av hjärnan för att studera skillnader mellan hjärnceller hos patienter med neurologiska diagnoser, så som autism eller Alzheimer, och friska personer. Anna Falk berättade att en utmaning för forskarna är att ta reda på varför nervceller från personer med Downs syndrom är kortare och beter sig annorlunda än neuroner från andra personer. – Ett av våra barnbarn är två år och har Downs syndrom. Vi önskar dig lycka till med din forskning, sa Kanadas generalguvernör David Johnston, som också fick veta att Karolinska Institutet samarbetar med ett kanadensiskt universitet kring forskning om Downs syndrom. Rundabordssamtal med Mats Sundin Förmiddagen avslutades med föredrag och rundabordssamtal i Nobel Forum med deltagare från Karolinska Institutet och Mats Sundin Fellowship in Developmental Health. Den tidigare NHL-spelaren donerade år 2012 pengar till Karolinska Institutet och Torontos universitet för att möjliggöra vetenskapliga utbyten mellan länderna. – Jag var 19 år när jag åkte till Kanada och kom hem 20 år senare. Kanada kommer alltid att vara mitt andra hemland. När jag upptäckte att det pågår forskningssamarbeten mellan länderna ville jag vara med och stötta forskningen. Något jag lärt mig är att forskare är likadana tävlingsmänniskor som hockeyspelare, berättade Mats Sundin. Vill se fortsatt samarbete Generalguvernör David Johnston uppskattade besöket och vill se fortsatt samarbete mellan länderna. – Vi är glada över att få besöka Karolinska Institutet för att lära oss mer om ert arbete och vitala samarbete med kanadensiska akademiska institutioner. Mats Sundin Fellowship är ett utmärkt exempel på den typ av partnerskap som kan föra vetenskapen framåt. Sverige och Kanada bör fortsätta sitt nära och innovativa samarbete, sa generalguvernören. Under eftermiddagen besökte drottningen och fru Johnston även Aging Research Center (ARC) på Karolinska Institutet. Text: Stina Moritz 
 Open menu Share
0		0	
02/21/17--08:05: Silvermedaljörer och trotjänare firades med ceremoni
Marianne Schultzberg, dekan för forskarutbildning, silvermedaljörerna Elisabeth Kjellén och Gunnar Lennerstrand och vikarierande rektor Karin Dahlman-Wright vid utdelningen. Foto: Ulf Sirborn   Elisabeth Kjellén och Gunnar Lennerstrand har tilldelats Karolinska Institutets Silvermedalj 2016. Medaljerna delades ut i samband med högtiden För Nit och Redlighet i rikets tjänst, NOR, den 15 februari. Samtidigt delades även utmärkelsen NOR ut till medarbetare med 30 år i statens tjänst. Ceremonin hölls i Svenska läkaresällskapets lokaler och avslutades med en middag. Professor emeritus Gunnar Lennerstrand får silvermedaljen för sitt långvariga och banbrytande arbete inom oftalmologiforskningen. Universitetsadjunkt Elisabeth Kjellén får silvermedaljen för sina stora insatser inom biomedicinsk analytiker-utbildningen. Silvermedaljen tilldelas personer som gjort särskilt goda insatser till stöd för universitetets verksamhet.  Vikarierande rektor Karin Dahlman-Wright deltog också i ceremonin, då även 37 personer formellt tilldelades NOR 2016, varav 26 var där: Kristina Alexanderson, Per Bengtsson, Marika Berglund, Carina Boström, Francesca Chiodi, Stefan Einhorn, Michael Elm, Susanne Fält, Henrik Garoff, Katarina Gell, Per Gerde, Annika Hanberg, Patricia Humire, Eva Kalmér, Catharina Larsson, Lilian Larsson, Carola ÅB Lidén, Lena Lilius, Eva Lindgren, Eva Lorentzon, Björn Meister, Silvia Nava, Gunnar P. Nilsson, Dulceaydee Norlander Gigliotti, Ingela Norström, Lena Palmberg, Marti Parker, Anna Persson, Sven Pettersson, Ann Roosaar, Staffan Sahlin, Martin Schalling, Helmi Siltala-Roos, Ulla Stenius, Lars-Olof Wahlund, Annica Wohlin Wottrich och Lena Von Koch. 
 Open menu Share
0		0	
02/22/17--08:08: Patienter i hjärtsviktsregister lever längre än oregistrerade
Hjärtsviktspatienter som registreras i det nationella hjärtsviktsregistret RiksSvikt får bättre behandling och har 35 procent lägre risk att dö än oregistrerade patienter, visar en analys från bland annat Karolinska Institutet. Studien publiceras i tidskriften European Journal of Heart Failure. Nationella kvalitetsregister används bland annat för att rapportera vårdkvalitet och identifiera förbättringsområden. Sverige har varit en pionjär i etableringen av kvalitetsregister omfattande ett brett spektrum av sjukdomsområden. I det nationella registret RiksSvikt registreras klinisk data och behandlingsdata för patienter med hjärtsvikt vid de flesta sjukhus i Sverige. Deltagandet är frivilligt och vilka patienter som registreras bestäms till stor del av tillgången på personal och resurser vid det lokala sjukhuset. Över 200 000 patienter I den aktuella studien har forskare vid Karolinska Institutet, Linköpings universitet och Uppsala Clinical Research Center (UCR) analyserat data från 231 437 patienter som diagnostiserats med hjärtsvikt i Sverige under åren 2006-2013. En jämförelse mellan patienter som registrerats i RiksSvikt och oregistrerade patienter visade att RiksSvikt-patienterna hade hela 35 procent lägre risk att dö. Investeringen i kvalitetsregister i Sverige har bidragit till värdefull rapportering och förbättring av vårdkvaliteten, men det har tidigare varit osäkert vilken konkret påverkan detta har haft på patienternas hälsa. – Nu visar vi att rapporteringen faktiskt leder till bättre överlevnad hos hjärtsviktspatienter. Det är absolut nödvändigt att regeringens, sjukhusens och klinikernas investeringar i nationella kvalitetsregister fortsätter att öka eftersom det förlänger livet på patienterna, säger Lars H. Lund, docent vid institutionen för medicin på Karolinska Institutet som lett studien. Får mer läkemedel Ytterligare analyser visade att patienterna som registrerats i RiksSvikt i större utsträckning fick läkemedelsbehandling och att detta till stor del förklarade skillnaden i överlevnad. – Det finns ett flertal vanliga hjärtsviktsbehandlingar som kostnadseffektivt minskar risken för sjukhusvård och död, men de är underutnyttjade, säger Lars H. Lund. Hjärtsvikt förekommer hos 2-3 procent av Sveriges befolkning och innebär att hjärtat inte orkar pumpa tillräckligt med blod ut i kroppen. Det är den vanligaste orsaken till sjukhusinläggning i Sverige, och dödligheten är hög. Studien har finansierats av Vetenskapsrådet, Hjärt-Lungfonden, Stockholms läns landsting och AstraZeneca. Inga intressekonflikter kopplade till studien har rapporterats. Utanför det aktuella arbetet har några av forskarna mottagit forskningsmedel, föreläsar- och/eller konsultarvoden från AstraZeneca, Novartis, Bayer, Vifor Pharma, Relypsa, Boston Scientific, St Jude, Medtronic, HeartWare och Aspen Pharma. En av forskarna är anställd som epidemiolog av AstraZeneca. Publikation Association between enrolment in a heart failure quality registry and subsequent mortality – a nationwide cohort study Lund LH, Carrero J, Farahmand B, Henriksson KM, Jonsson Å, Jernberg T, Dahlström U. European Journal of Heart Failure, online 23 Feb 2017. doi: 10.1002/ejhf.762 
 Open menu Share
0		0	
02/22/17--23:05: Schizofreni kopplas till mammans låga vikt under graviditeten
För liten viktuppgång under graviditeten kan öka risken för schizofreni och andra icke-affektiva psykossjukdomar hos barnet senare i livet. Det visar en registerstudie med över en halv miljon deltagare, som genomförts vid Karolinska Institutet. För normalviktiga kvinnor som gått upp mindre än åtta kilo under sin graviditet ökade risken för att barnet skulle utveckla schizofreni med 30 procent, rapporterar forskarna i tidskriften JAMA Psychiatry. Vintern 1944-1945 var svälten stor i Nederländerna och det satte spår hos de ännu ofödda barnen. Flera decennier senare skulle det visa sig att risken för schizofreni och andra icke-affektiva psykossjukdomar hos barnen till de svältande mödrarna var fördubblad. Svält förklarar dock inte förekomsten av schizofreni och andra icke-affektiva psykossjukdomar i en population där tillgången på mat är tillräcklig. Även om dessa diagnoser delvis kan förklaras av genetik har forskning visat att miljön under vissa känsliga stadier i uppväxten kan spela en stor roll för dessa sjukdomars uppkomst. Forskare vid Karolinska Institutet bekräftar hur tidig miljöpåverkan kan påverka hjärnans utveckling. I studien undersökte forskarna om det fanns ett samband mellan näringsintag under graviditet och icke-affektiva psykoser hos barnet senare i livet. Genom det svenska nationella hälsoregistret fick forskarna tillgång till ett stort populationsunderlag. De tittade på barn som föddes mellan 1982 och 1989 och deras mödrar i en studie där alla personer anonymiserats. Över en halv miljon patienter ingick i studien, varav 3000 personer utvecklade icke-affektiva psykoser. Mindre än åtta kilo För att undersöka näringsintaget hos deras mammor under graviditeten fokuserade forskarna på hur mycket mammorna hade gått upp i vikt under graviditeten. För kvinnor som haft en mycket låg viktuppgång, mindre än åtta kilo för normalviktiga kvinnor, var risken för schizofreni och andra icke-affektiva psykoser hos barnen 30 procent högre jämfört med om viktuppgången varit normal. – Även för överviktiga och mödrar med fetma såg vi ett liknande samband. En viktökning på mindre än fem kilo ökade risken för icke-affektiva psykossjukdomar hos barnet, säger Euan Mackay, masterstudent vid institutionen för folkhälsovetenskap och studiens förstaförfattare. Eftersom viktuppgång under graviditeten delvis har ärftliga orsaker, precis som psykisk sjukdom, jämförde forskarna också huruvida syskonen drabbats av icke-affektiva diagnoser, men även då såg forskarna den förhöjda risken om mödrarna gått upp för lite i vikt. Positiva effekter för barnet – Den här studien visar att de rådande riktlinjerna kring ideal viktuppgång har fördelar som inte bara handlar om att förebygga komplikationer under graviditet, som graviditetsdiabetes eller förlossningskomplikationer som kejsarsnitt. Riktlinjerna har positiva effekter för barnet under flera decennier. Intressant nog fann vi inga samband mellan för hög viktuppgång och risken för icke-affektiva diagnoser hos barnet, säger Renee Gardner, forskare vid institutionen för folkhälsovetenskap. Även i välnärda och rika länder som Sverige kan vissa kvinnor ha svårt att gå upp i vikt under graviditeten. – Detta kan det finnas medicinska förklaringar till, men det skulle också kunna bero på social press som kräver att mammor ska 'behålla sin kropp'även när de är gravida. Därmed finns fortsatt anledning att förespråka medicinska riktlinjer för viktuppgång under graviditet, säger Renee Gardner. Studien har finansierats av Stanley Medical Research Institute och Vetenskapsrådet. Publikation Gestational weight gain, maternal body mass index in early pregnancy, and offspring risk of non-affective psychosis Euan Mackay, Christina Dalman, Håkan Karlsson, Renee M. Gardner JAMA Psychiatry, online 22 February 2017, doi:10.1001/jamapsychiatry.2016.4257 
 Open menu Share
0		0	Kommentar: Karolinska Institutet, KI, kommenterar senaste tidens medieuppgifter om en behandlings-metod och forskningsstudie där patienter behandlats med celler från moderkaka där myndighetstillstånd saknats.  Ansvariga för den stoppade studien var en pensionerad professor som nu är anknuten till KI och som vid tiden för behandlingarna även var läkare vid Karolinska Universitetssjukhuset, samt den medicinskt ansvarige läkaren som nu är adjungerad professor vid KI. När KI och sjukhuset år 2015 gemensamt upptäckte brister i studien och att tillstånd saknades, stoppades behandlingarna. I dagarna mottog Karolinska Universitetssjukhuset den utredning man låtit en extern utredare, professor emeritus Anders Wallin, genomföra av alla patienter som fått den aktuella behandlingen. Genomgången visar att studiens genomförande är bristfällig, såsom bristande dokumentation; att studien inte föregåtts av djurstudier; att vissa tillstånd saknats; att patienter kan ha utsatts för onödiga risker, samt att studien inte ger underlag för att avgöra om behandlingen är effektiv. Efter att den första preliminära externa utredningarna genomförts på sjukhuset inledde KI under 2016 en utredning om misstänkt oredlighet i forskning. Ärendet ligger fortfarande för bedömning hos expertgruppen för oredlighet i forskning vid Centrala etikprövningsnämnden. Efter att studien stoppats har KI inte godkänt ansökningar om forskningsanslag för den pensionerade professorn, och för diskussioner med befintliga anslagsgivare hur löpande anslag ska hanteras. Nyhet om utredningen på Karolinska Universitetssjukhusets webbplats. Detta har hänt 2010 Etikansökan för att använda decidua celler (celler från moderkaka) på människa 2011 Forskningsstudien inleds och första patient behandlas 2014 Inspektionen för vård och omsorg ger tillstånd att hantera s k decidua celler 2014 KI och Karolinska Universitetssjukhuset fattar gemensamt misstankar om att allt inte står rätt till och agerar för att få insyn i verksamheten. 2015 Karolinska Universitetssjukhuset inleder intern utredning av deciduacellsstudien vilken leder till att en extern utredare anlitas för att utreda ett mindre antal patientfall. Studien och behandlingen stoppas då man funnit betydande brister i dessa. 2016 KI inleder utredning om misstänkt oredlighet i forskning 2016 Karolinska Universitetssjukhuset beslutar att låta den externa utredaren granska samtliga patienter som behandlats med decidua celler. 2017 Ovan nämnda utredning är klar och överlämnas till sjukhuset. 
 Open menu Share
0		0	
02/28/17--23:00: Läkemedel mot influensa säkra under graviditet
Nyfödda barn till kvinnor som under graviditeten behandlats med läkemedel mot influensa uppvisar ingen ökad risk att drabbas av ohälsa eller missbildningar. Det visar den hittills största studien på området som letts från Karolinska Institutet och som nu publiceras i den ansedda vetenskapliga tidskriften The BMJ. Gravida kvinnor har en ökad risk för att bli allvarligt sjuka i influensa, och barn till kvinnor som är svårt sjuka i influensa under sin graviditet kan drabbas av komplikationer såsom för tidig födsel. Därför har hälsomyndigheterna i både Europa och USA rekommenderat att gravida ska erbjudas behandling vid insjuknande och även förebyggande behandling om de kommit i nära kontakt med någon som har influensa. Den förebyggande behandlingen innebär i Sverige att man tar Tamiflu, en så kallad neuraminidashämmare, i tablettform under tio dagar efter att man har blivit utsatt för smitta. Trots rekommendationen att behandla gravida kvinnor har det funnits relativt lite kunskap om eventuella risker för barnet avseende missbildningar, sjuklighet och dödlighet under nyföddhetsperioden. Tamiflu vanligaste behandlingen Nu rapporterar forskare från bland annat Karolinska Institutet resultaten från den hittills största studien på området. Studien omfattade knappt 700 000 kvinnor och deras barn födda efter graviditetsvecka 22 i Sverige, Norge, Danmark och Frankrike under åren 2008-2010, flertalet i samband med utbrottet av svininfluensan (H1N1). Inga ökade risker för barnet kunde påvisas. – De studier som tidigare varit publicerade på området har varit för små för att säkert kunna avfärda eventuella risker för missbildningar och sjuklighet. Vår studie uppskattas vara stor nog för att kunna påvisa skillnader mellan exponerade och oexponerade barn, säger Sophie Graner, förlossningsläkare och forskare vid Centrum för Läkemedelsepidemiologi, Institutionen för medicin, på Karolinska Institutet som har samordnat studien. Från varje land sammanlänkades informationen från flera olika hälsoregister och på detta vis kunde forskarna identifiera knappt 6 000 kvinnor som hade hämtat ut recept på neuraminidashämmare någon gång under graviditeten. Den enda neuraminidashämmaren på den svenska marknaden är för tillfället Tamiflu. Det var också det läkemedlet som flest av de behandlade kvinnorna i studien, 74 procent, hade hämtat ut. Förstärker resultaten från tidigare studier I jämförelsen mellan exponerade och oexponerade barn kunde forskarna utesluta stora skillnader i andelen för tidigt födda, dödfödda eller dödsfall under nyföddhetsperioden. De kunde inte heller påvisa att barnen som exponerats för neuraminidashämmare under fosterlivet hade någon ökad risk att födas med missbildningar eller drabbas av sjuklighet under de första fyra levnadsveckorna. – Resultaten är viktiga eftersom det är många gravida kvinnor som varje år utsätts för smitta under influensasäsongen. Studien förstärker resultaten från tidigare studier som pekar på att det inte verkar vara någon risk för allvarliga komplikationer för barnet om kvinnan är i behov av influensaläkemedel, säger Sophie Graner. Forskningen har finansierats av Karolinska Institutet i Sverige, Université Toulouse III i Frankrike, Norwegian Institute of Public Health och Universitetet i Bergen i Norge, Statens Serum Institut i Danmark samt Hallas-Møller stipend från Novo Nordisk Fonden och det danska medicinska forskningsrådet. Publikation “Neuraminidase inhibitors during pregnancy and risk of adverse neonatal outcomes and congenital malformations: population based European register study”. Graner S, Svensson T, Beau A, Damsel-Michel C, Engeland A, Furu K, Hviid A, Eldevik Håberg S, Molgaard-Nielsen D, Pasternak B, Kieler H. The BMJ, open access 2017-02-28. doi: 10.1136/bmj.j629. 
 Open menu Share
0		0	
03/01/17--06:33: ”Utan er skulle det inte bli någon forskning”
En grupp kvinnor i Västmanland och Uppsala län har möjliggjort en stor del av den svenska forskningen kring livsstil, kost och sjukdomar. Idag den 1 mars fyller den Svenska Mammografikohorten 30 år. Kohorter möjliggör forskning på gruppnivå En grupp individer med vissa gemensamma kännetecken som ingår i en studie kallas av forskarna för en kohort. Genom att följa en kohort över lång tid, eller jämföra olika kohorter, kan forskare dra slutsatser om exempelvis hur och varför sjukdomar utvecklas i olika grupper. Hallå där Alicja Wolk, som ansvarar för den Svenska Mammografikohorten. Hur bildades den? – Den första mars 1987 började alla kvinnor mellan 40 och 74 år i Västmanlands och Uppsala län bjudas in till en mammografiundersökning och till att svara på en enkät om sin kost, vikt och längd, utbildning och bröstcancer i familjen. Cirka 66 000 kvinnor valde att delta. Därefter har kvinnorna följts upp genom nya enkäter var tionde år. En undergrupp om cirka 7 000 kvinnor har även deltagit i kliniska undersökningar, där de bland annat har genomgått bentäthetsmätning och lämnat prover på fettvävnad, blod, urin och avföring.   Vilken betydelse har dessa kvinnor fått för forskningen? – Det är ovanligt att kunna följa så här många individer under lång tid, så det är en riktig guldgruva för forskningen. Genom att jämföra enkätsvaren och information från prover med information om kvinnornas sjukdomar i nationella hälsoregister har vi lärt oss mycket om hur kost, livsstil och gener påverkar olika sjukdomar, som olika typer av cancer, hjärninfarkt, stroke, diabetes och benskörhet. Ansvaret för registret ligger idag hos oss på Karolinska Institutet, men det är tillgängligt för alla forskare och ligger till grund för många forskningssamarbeten. Vilka forskningsresultat har varit viktigast? Cirka 500 studier har publicerats om dessa kvinnor, så det finns mycket att välja mellan. Personligen tycker jag det var intressant när vi kunde visa att för mycket vitamin A är skadligt för benhälsan. Det var många forskare som inte trodde på det först men det har sedan bekräftats i andra studier. Har det varit svårt att få kvinnorna att delta? – Nej, vi har alltid haft mycket högt deltagande. När kvinnorna först bjöds in till mammografi valde 94 procent att delta, och 70-80 procent av dessa har sedan svarat på enkäterna som vi skickat ut genom åren. När liknande studier startar idag brukar deltagandet tyvärr bli lågt, inte sällan runt 10-15 procent. Vad tror du att skillnaden beror på?  – Dels kan det vara en generationsfråga, det kan vara svårare att nå fram idag eftersom människor nås av så många fler budskap. Jag tror också att kvinnorna har upplevt att det är enkelt att delta i våra studier och att de får något tillbaka. I början åkte en mammografibuss ut till olika områden så att kvinnorna inte skulle behöva resa långa sträckor, och kvinnorna har fått feedback om deras provsvar visar något avvikande. Vi har också begränsat omfattningen på enkäterna så att det inte ska kännas för jobbigt att svara. Kommer kohorten leva i hundrade år? – Några av kvinnorna har passerat hundrastrecket, den äldsta var 103 år enligt den senaste informationen och de yngsta blir 69 i år. Men nej, kohorten har inget tillflöde av nya individer. Däremot samlar vi nya data om dessa kvinnor, bjuder dem till kliniska undersökningar i Uppsala och i Västerås och planerar att skicka en ny enkät till alla kvinnorna 2018. Mammografikohorten har en ”tvilling-kohort” av cirka 50 000 svenska män. Tillsammans innehåller de många äkta par, och det vore mycket intressant att starta en ny kohort för nästa generation som innehåller dessas barn och barnbarn, och även barnbarnbarn. Vi undersöker nu möjligheterna för det. Vad vill du säga till alla de kvinnor som har deltagit genom åren? – JÄTTESTORT TACK!!! Forskningens resultat är till nytta för alla kvinnor i Sverige och i världen, och utan er skulle det inte bli någon forskning helt enkelt. Text: Ola Danielsson 
 Open menu Share
0		0	
03/01/17--21:00: Ökad överlevnad med ny behandling mot aggressiv barncancerform
Ett internationellt forskarlag, där forskare från Karolinska Institutet och Karolinska Universitetssjukhuset ingått, har genomfört en klinisk studie på en ny behandling mot så kallad högriskneuroblastom, en mycket aggressiv cancerform som enbart drabbar små barn. Resultaten visar enligt forskarna att den nya behandlingen både ökar överlevnaden och minskar biverkningarna hos barnen. – Det här är ett viktigt steg framåt för dessa svårt sjuka barn, säger Per Kogner, överläkare och professor i pediatrisk onkologi vid institutionen för kvinnors och barns hälsa, som lett den svenska delen av studien. Den behandling som nu testats är den nya läkemedelskombinationen busulfan-melphalan, som ges i höga doser följt av stamcellstransplantation. Totalt ingick 1347 barn från 18 länder i en så kallad fas 3-studie, varav 598 barn slumpvis valdes ut för behandling med busulfan-melphalan eller den tidigare standardbehandlingen. Överlevnaden för barnen med den nya behandlingen ökade enligt forskarna från 38 procent till 50 procent, medan risken för livshotande biverkningar minskade från 10 procent till 4 procent. Före två års ålder Neuroblastom drabbar enbart små barn, vanligen före två års ålder. Sjukdomen uppstår från det sympatiska nervsystemet, men uppträder ofta även i binjurarnas inre del och i nervvävnaden utefter ryggraden. Ungefär 20 svenska barn om året får diagnosen, vilket gör att samverkan mellan länder är viktig för att studierna ska bli tillräckligt stora och forskningen om nya behandlingar gå framåt. Den nu aktuella samverkansstudien publiceras i tidskriften The Lancet Oncology och har koordinerats av professor Ruth Ladenstein vid det medicinska universitetet i Wien. Forskningen har finansierats med anslag från EU:s femte ramprogram och St. Anna Kinderkrebsforschung, Österrike. I Sverige har studien främst fått stöd genom Barncancerfonden, Cancerfonden och Vetenskapsrådet. Publikation Busulfan and melphalan versus carboplatin, etoposide, and melphalan as high-dose chemotherapy for high-risk neuroblastoma (HR-NBL1/SIOPEN): an international, randomised, multi-arm, open-label, phase 3 trial Ladenstein R, Pötschger U, Pearson ADJ, Brock P, Luksch R, Castel V, Yaniv I, Papadakis V, Laureys G, Malis J, Balwierz W, Ruud E, Kogner P, Schroeder H, Forjaz de Lacerda A, Beck-Popovic M, Bician P, Garami M, Trahair T, Canete A, Ambros PF, Holmes K, Gaze M, Schreier G, Garaventa A, Vassal G, Michon J, Valteau-Couanet D, for the SIOP Europe Neuroblastoma Group (SIOPEN) The Lancet Oncology, online 1 March 2017, http:// dx.doi.org/10.1016/ S1470-2045(17)30070-0. HOPE – en ny enhet för barn med cancer Läs om Hematologisk Onkologisk Prövningsenhet (HOPE) på Astrid Lindgrens barnsjukhus, där Per Kogner och hans kollegor arbetar för att ge nytt hopp åt cancersjuka barn. ► 
 Open menu Share
0		0	
03/02/17--02:00: Hydrauliska krafter hjälper hjärtat att fyllas
Forskare vid bland annat Karolinska Institutet och KTH har funnit att hjärtat fylls med hjälp av hydrauliska krafter, samma krafter som verkar i en grävskopa. Fynden, som presenteras i tidskriften Scientific Reports, öppnar för helt nya sätt att behandla hjärtsvikt. Mekanismerna som leder till att hjärtats kammare fylls med blod i vilofasen, diastole, är delvis okända. Man vet sedan tidigare att proteinet titin i hjärtmuskelcellerna fungerar som en fjäder som under fyllnadsfasen frigör elastisk energi. Ny forskning vid Karolinska Institutet och KTH visar att hydrauliska krafter verkar spela en lika viktig roll för hjärtats fyllnad. Hydraulisk kraft är den kraft som en vätska utövar på en yta och utnyttjas bland annat i grävskopor, bilbromsar och domkrafter. Kraften påverkas av blodtrycket inuti hjärtat och storleksskillnaden mellan hjärtats olika hålrum, bestående av vänster respektive höger förmak och kammare. Under diastole öppnas de så kallade AV-klaffarna mellan förmak och kammare vilket leder till att blodtrycket blir detsamma i de två hålrummen. Hjärtats geometri blir därmed avgörande för kraftens storlek. Kraften uppstår per automatik Hydrauliska krafter som hjälper hjärtats kammare att fyllas med blod uppstår per automatik om förmaket är mindre än kammaren. Forskarna har därför med magnetkamerateknik mätt storleken på förmak och kammare under diastole hos friska försökspersoner. Mätningarna visar att förmaket är mindre under i princip hela processen. – Trots att detta kan verka enkelt och till synes självklart har man tidigare förbisett den hydrauliska kraftens inverkan på hjärtats fyllnadsmönster. Vår observation är spännande eftersom den öppnar för principiellt nya typer av behandlingar för hjärtsvikt där man minskar storleken på hjärtats förmak, säger Martin Ugander, som är läkare och leder en forskargrupp inom klinisk fysiologi vid Karolinska Institutet. Störningar i fyllnadsfasen Hjärtsvikt förekommer hos 2-3 procent av Sveriges befolkning och innebär att hjärtat inte orkar pumpa tillräckligt med blod ut i kroppen. Många patienter har störningar i fyllnadsfasen, och förstorat förmak är ett vanligt kliniskt fynd hos dessa patienter. Om förmaket blir större i relation till kammaren minskar den hydrauliska kraften och därmed hjärtats förmåga att fyllas med blod. – Tidigare har man fokuserat mycket på kammarens funktion hos hjärtsviktspatienter. Vi tror att det kan vara betydelsefullt för diagnos och behandling att mäta storleken på både förmak och kammare för att se hur förhållandet mellan dessa ser ut, säger Elira Maksuti, forskare vid enheten för medicinsk bildteknik vid KTH och nyligen disputerad från Karolinska Institutets och KTH:s gemensamma forskarutbildning inom medicinsk teknologi. Studien är ett tvärvetenskapligt samarbete mellan Karolinska Institutet, KTH, Lunds universitet och Washington University in St. Louis, USA. Forskningen har finansierats av Vetenskapsrådet, Hjärt-Lungfonden, Stockholms läns landsting och Karolinska Institutet. Bild: Från vänster Martin Ugander, Michael Broomé och Elira Maksuti, alla medförfattare till artikeln i Scientific Reports. Foto: Mattias Mårtensson. Se en film från KTH     Publikation Hydraulic forces contribute to left ventricular diastolic filling Maksuti E, Carlsson M, Arheden H, Kovács SJ, Broomé M, Ugander M. Scientific Reports, online 2 mars 2017, doi: 10.1038/srep43505 
 Open menu Share
0		0	
03/06/17--23:00: Om vänskap i ny bok om cancer
När forskaren och cancerläkaren Peter Strang skriver läroböcker sker det med viss distans, allt grundar sig i fakta. Att skriva en roman kräver en annan närvaro, som att exempelvis försöka föreställa sig hur det är att få en cancerdiagnos och att vara patient. I sin skönlitterära debut I skuggan av sommaren, Libris förlag, fångar Peter Strang existentiella frågor som inte får plats i en faktabok, berättar han. Han har även gått på upptäcktsfärd i sitt eget känsloliv genom romanen om Jacob, som mitt i livet drabbas av cancer. I centrum för den nya boken står den livströtte och nyseparerade Jacob, 34 år, som får en cancerdiagnos och undrar om han ska orka kämpa. På onkologen blir han vän med den 40-årige småbarnspappan Mattias som är beredd att göra allt för att bli frisk. Jacob får också stöd av sin kompis Mikael, som är frisk. – Själva storyn handlar om vänskapens betydelse när någonting händer. Men den handlar också om känslan, som många får vid en cancerdiagnos, av att det uppstår en osynlig vägg mellan dem och den yttre friska världen. Att man hamnat som i en glaskupa, säger Peter Strang. Kan en frisk person verkligen förstå på djupet vad det innebär att få en livshotande diagnos? Peter Strang menar att man existentiellt sett är ganska ensam när man blir sjuk, samtidigt som behovet av vänskap blir särskilt stort. Men de enda som verkligen kan förstå är de som sitter i samma båt. – Den sjuke vet att närstående vill en väl, men de är friska i motsats till den sjuke, och det är den känslan vill jag gestalta, säger Peter Strang. Boken är existentiellt eftertänksam, den tänkta läsaren är både vårdpersonal och allmänhet, frisk som sjuk. – Cancer är en sjukdom som är väldigt laddad och det har känts viktigt att sätta ord på detta med ett helt nytt språk. Och att beskriva vilka olika val människor kan göra vid cancer, säger Peter Strang.   Text: Helena Mayer Foto (beskuret): Martin Elfsberg/Creative Commons Professor i palliativ medicin Peter Strang är professor i palliativ medicin, särskilt palliativ onkologi, vid Karolinska Institutet och överläkare på Stockholms Sjukhem. Under sina 30 år i yrket har han skrivit faktaböcker, tankeböcker och noveller. I skuggan av sommaren, Libris förlag, kom ut i bokhandeln den 28 februari 2017. Foto bokomslag: Libris förlag/Creative Commons. 
 Open menu Share
0		0	
03/07/17--00:00: Ökat tryck på etikprövningsnämnden i Stockholm
Trycket på den regionala etikprövningsnämnden i Stockholm ökade under förra året. Kanslichefen Helena Hallgren Lönn tror att forskarna har blivit mer medvetna till följd av Macchiarini-ärendet. – Vi känner av ett ökat intresse överlag. De flesta forskare vill göra rätt, säger Helena Hallgren Lönn. Etikprövningen är till för att skydda människor i samband med forskning, och den görs av Regionala etikprövningsnämnden. Nämnden i Stockholm är en av sex regionala etikprövningsnämnder vid olika universitet i landet och ligger på Karolinska Institutet campus Solna. En stor andel av ansökningarna kommer från KI-forskare men nämnden är en fristående myndighet. KI är så kallad värdmyndighet, och står bland annat för lokaler. Etikprövning av forskningsprojekt behövs när den på olika sätt berör människor. – Det kan vara när man behandlar känsliga personuppgifter, tar biologiska prover, vid fysiska ingrepp eller när människor påverkas fysiskt eller psykiskt. Nämnden gör en avvägning mellan hur stora de möjliga vinsterna är jämfört med risken för individen, säger kanslichefen i Stockholm, Helena Hallgren Lönn. Ungefär hälften av ansökningarna gäller ändringar i projekt som redan pågår. Det kan till exempel vara när forskning påvisat tidigare okända risker eller när man vill göra nya analyser av redan insamlat material. – Vi har haft en svag ökning under flera år, men under 2016 var den slående. Forskarna börjar titta i sina beslut för att se om de behöver komplettera, säger Helena Hallgren Lönn. Satsar på utbildning Eftersom frågorna om etikprövning är många ger den Regionala etikprövningsnämnden i Stockholm särskilda tvåtimmars seminarier om etikprövning. Frågorna har också ökat via telefon, mejl eller besök på kansliet. För en forskare som inte gör ansökningar så ofta är det mycket nytt att sätta sig in i, säger Helena Hallgren Lönn. – Är man osäker rekommenderar vi att man tar hjälp av seniora forskare. Då lyfter man också de etiska diskussionerna.   Lagen om etikprövning omfattar inte studentarbeten. Men Helena Hallgren Lönn rekommenderar ändå att man kontaktar nämnden om det är något som kan förväntas att senare ingå i ett forskningsprojekt. Då går det att ansöka om ett rådgivande yttrande. – Det är tråkigt om man kommer på det för sent. Ett studentprojekt kan vara något som vidareutvecklas och blir något intressant. Tyvärr går det inte att få godkänt i efterhand, säger hon.   Text: Ann Patmalnieks   Så många ansöker Under 2016 hade nämnden totalt 2 415 ärenden, en ökning med 12,5 procent jämfört med året innan. KI stod för 636 av ansökningarna, varav över hälften gällde ändringar i redan godkända projekt. Ungefär 15 av de omkring 2 000 årliga besluten överklagas. De som överklagar kan ha fått avslag på hela sitt projekt eller villkor som de inte tycker är rimliga. Även de som blir godkända kan få villkor, som till exempel att de ska förtydliga informationen till deltagare. Forskarna måste följa villkoret, annars bryter de mot lagen. Här är vanligaste missarna En ansökan innebär ett omfattande pappersarbete. Den ska bland annat innehålla en forskningsplan, en beskrivning av hur riskerna ska hanteras och hur information ska ges till försökspersonerna. ­Vanliga missar är att: blanketten är ifylld på engelska i stället för på svenska, det är osäkert vem som är huvudman, fel person har signerat ansökan, bilagor saknas, brev till forskningspersoner saknas eller är inte utformat på ett sätt som passar målgruppen, intervjuguide saknas (nämnden vill se att det är relevanta och etiskt rimliga frågor) eller att det egna etiska övervägandet är inte redovisat. Helena Hallgren Lönns bästa råd – så här gör du: 1) Första gången du ansöker? Ta hjälp av kollegor som har mer vana. 2) Var ute i god tid! Tillståndet kan dröja – ofta för att ansökan behöver kompletteras. 3) Var noggrann, se till att alla bilagor är med och att alla fält i ansökan är ifyllda. 4) Skapa en egen akt för ansökan redan från början. Du kan behöva återkomma till tidigare beslut under forskningsprojektets gång, till exempel om förhållandena ändrar sig, 5) Fundera på om studentarbeten kan förväntas att senare ingå i ett forskningsprojekt. Det går inte att få godkänt i efterhand. 
 Open menu Share
0		0	
03/07/17--00:40: Förändringar på gång för etikprövningsnämnderna
Efter den 1 juli 2018 kommer det att bli stora förändringar inom den svenska etikprövningen. Enligt ett förslag från utbildningsdepartementet ska en ny organisation träda i kraft då. Dagens sex regionala etikprövningsnämnder samlas inom en ny myndighet: Etikprövningsmyndigheten – och nämnderna blir verksamhetsregioner. Andra förändringar är att ansökan ska göras digitalt, i stället för på papper, och ärendena kommer att fördelas via ett centralt elektroniskt handläggningssystem till den handläggare som finns tillgänglig. Syftet är en ökad effektivitet och mer enhetlig tillämpning av regler. – I dag är det lite olika rutiner och sätt att bedöma på, säger Helena Hallgren Lönn, kanslichef för Regionala etikprövningsnämnden i Stockholm. I och med förändringen slutar KI att vara värdmyndighet och arbetsgivare till kanslipersonalen. – En fördel med det är att det blir tydligare att vi är fristående från forskningsvärlden, menar Helena Hallgren Lönn. Karolinska Institutets vikarierande prorektor, Anders Ekbom, vill sätta sig in ordentligt i vad förändringen innebär innan han kommenterar den. Remissen har ännu inte landat på hans arbetsbord. Men han säger att det finns en klar fördel med nuvarande system, där KI är värduniversitet eftersom den regionala etikprövningsnämnden i Stockholm har god lokal kunskap om KI. – Samtidigt ser jag behov av ett mer uniformt bedömningssystem från etikprövningsnämnderna, säger Anders Ekbom.   Text: Ann Patmalnieks och Madeleine Svärd Huss   Läs också: Ökat tryck på etikprövningsnämnden i Stockholm 
 Open menu Share
0		0	
03/07/17--01:00: Så märktes ökningen av antalet oredlighetsärenden under 2016
Det var en dramatisk ökning av antalet ärenden som rörde oredlighet i forskning under 2016, säger Jörgen Svidén, kanslichef på Centrala etikprövningsnämnden, CEPN. Många ärenden gällde Karolinska Institutet och Paolo Macchiarinis forskning. Universitet och högskolor utreder själva misstänkt forskningsfusk. Men de kan välja att begära ett yttrande från Centrala etikprövningsnämndens expertgrupp när de vill ha ett opartiskt yttrande. – I vanliga fall brukar det handla om två eller tre ärenden. Under 2016 fick vi in sjutton ärenden varav åtta kom från Karolinska Institutet. Fem rörde på något sätt Macchiarini, berättar Jörgen Svidén. Den som anklagar någon för oredlighet i forskning, eller den som själv blir anklagad, kan begära att expertgruppen kommer med ett yttrande. Men de kan inte vända sig direkt till expertgruppen utan måste gå till den ansvarige rektorn, som i sin tur kan vända sig till CEPN:s expertgrupp. Tveksamhet utreda internt – Som en följd av Macchiarini-ärendet har det funnits en tveksamhet att hantera dessa ärenden internt. Det vore underligt annars, säger Anders Ekbom, Karolinska Institutets vikarierande prorektor sedan årsskiftet. Anders Ekbom säger också att ökningen i antalet oredlighetsärenden varit markant under 2016. Några har kunnat avskrivas, andra har lämnats till CEPN för yttranden och ytterligare några bedöms fortfarande av KI. – Vårt problem är att CEPN:s handläggningstider är så långa, säger han. Eftersom arbetsbördan för expertgruppens ledamöter har ökat har regeringen beslutat att gruppen ska utökas med två ordinarie ledamöter och två ersättare. – Det underlättar även när det gäller jäv. Vi har med automatik två ledamöter som jävar ut sig varje gång något rör KI. Även om KI:s två ledamöter inte har haft det minsta att göra med till exempel Macchiarini så går de ut om ärendet kommer från KI. Med fler ledamöter minskar risken att gruppen blir för liten för att komma med ett yttrande, säger Jörgen Svidén. Lärosätet fattar beslut Expertgruppen på CEPN fattar inte beslut, utan kommer med ett expertyttrande som lärosätet kan välja att följa eller gå emot. Till exempel ansåg expertgruppen att samtliga inblandade forskare i ett av Macchiarini-ärendena var skyldiga till forskningsfusk, medan KI såg det som att endast Macchiarini och ytterligare tre forskare som haft insyn i stora delar av processen var det. Forskare utan inblick i hela forskningsarbetet kunde inte ställas till svars, menade KI. Att det endast är rektor som kan begära yttrande från expertgruppen är en svaghet, anser Jörgen Svidén. – Det är en ganska rättsosäker värld på så sätt. Det är också problematiskt att den som har blivit anklagad och fälld inte kan vända sig till någon myndighet för att överklaga, säger han.   Text: Ann Patmalnieks Tre fakta om CEPN 1) Centrala etikprövningsnämnden, CEPN, är överklagandeinstans för etikprövningar med huvudsaklig uppgift att pröva överklaganden från forskare som har fått nej av den regionala etikprövningsnämnden. 2) Om den regionala nämnden inte kommer överens i ett ärende kan de också välja att överlämna det till CEPN för beslut. 3) CEPN har också tillsynsansvar över etikprövningslagen. Det finns två tillfällen då CEPN ägnar sig åt tillsyn, förklarar Jörgen Svidén. – Dels om någon saknar tillstånd för den forskning som bedrivs, dels om de som forskar går utanför det som de har fått tillstånd att göra, säger han.   Nytt lagförslag förändrar oredlighetshanteringen Den 22 februari presenterade regeringens särskilda utredare sitt förslag till en ny hantering av ärenden som rör utredning av oredlighet i forskning. Förslaget går nu på remiss. Utredningen föreslår en tydligare och mer rättssäker ordning. Bland annat ska en ny myndighet, Oredlighetsnämnden, överta uppgiften att utreda misstänkt forskningsfusk från lärosätet där anmälan har gjorts. Myndigheten ska även ta över de uppgifter som i dag utförs av expertgruppen för oredlighet vid Centrala etikprövningsnämnden. Utredningen diskuterar också en enhetlig definition av vetenskaplig oredlighet i forskning. En sådan saknas i dag. Olika lärosäten kan alltså definiera oredlighet i forskning på olika sätt – och fatta beslut om huruvida oredlighet förekommit utifrån den definition de använt för sin utredning. Karolinska Institutet kommer att göra förändringar i sin egen oredlighetshantering i väntan på den nya lagen. Fortfarande gäller högskoleförordningen, att lärosätet självt utreder fall om misstänkt fusk/oredlighet efter att en anmälan inkommit till rektor. Men den interna hanteringen kan enligt vikarierande prorektor bli snabbare, tydligare och mer rättssäker. – Vi kommer att under våren försöka få till en snarlik ordning som den regeringen föreslagit, med en egen KI-nämnd som utreder anmälan om fusk. Anmälare och anmälda ska ha en ökad rättsäkerhet, vi måste ha en organisation för det, säger Anders Ekbom, vikarierande prorektor. Text: Madeleine Svärd Huss 
 Open menu Share
0		0	
03/07/17--09:13: Fetma hos modern kopplad till ökad risk för CP hos barnet
Ett högt BMI under graviditeten är kopplat till ökad risk for cerebral pares, CP, hos barnet. Det visar en stor svensk-amerikansk registerbaserad studie som publiceras i den vetenskapliga tidskriften JAMA. Ju högre BMI den gravida kvinnan hade desto högre var den statistiska risken att hennes barn skulle få CP.    – För den enskilda mamman som är överviktig eller fet är risken att barnet ska få CP mycket liten, men på befolkningsnivå är våra fynd viktiga. Förekomsten av övervikt och fetma har ökat under de senaste decennierna, och idag är en tredjedel av alla gravida kvinnor överviktiga eller feta i början av graviditeten. Övervikt och fetma är riskfaktorer som kan förebyggas, säger professor Sven Cnattingius vid enheten för klinisk epidemiologi, institutionen för medicin, Solna, Karolinska Institutet. Samarbete med University of Michigan Studien är resultatet av ett samarbete mellan forskare vid Karolinska Institutet och University of Michigan, USA och omfattar information från 1,4 miljoner barn registrerade i det svenska befolkningsbaserade medicinska födelseregistret under perioden 1997 till 2011. Uppgifter om moderns vikt och längd gjorde det möjligt att beräkna BMI (body mass index), ett enkelt mått på kroppsmassan. Ett BMI mellan 18,5 och 24,9 räknas som normalviktig, som övervikt räknas BMI 25-29,9 och som fetma BMI 30 eller högre. För en ung, normallång kvinna (167 cm) motsvarar övervikt en vikt mellan 70 och 83 kilo och fetma en vikt på mer än 83 kilo. Jämfört med barn till normalviktiga kvinnor hade barn till överviktiga kvinnor 22 procent ökad risk för CP. Barn till kvinnor med måttlig fetma, BMI 30-34,9, eller uttalad fetma, BMI 35-39,9, hade 28 procents respektive 54 procents ökad risk för CP, medan motsvarande risk hos barn till kvinnor med extrem fetma, BMI över 40, var fördubblad. Resultaten kunde statistiskt säkerställas endast hos barn till mödrar som födde i fullgången tid vilket i studien var 72 procent av alla barn med CP. Relaterat till syrebrist För barn som fötts i fullgången tid var nästan hälften, 45 procent, av sambandet mellan moderns BMI och barnets risk för CP kopplat till komplikationer i nyföddhetsperioden relaterade till syrebrist. Övervikt och fetma var också framför allt associerat med ökad risk för den formen av CP som oftast sätts i samband med syrebrist runt förlossningen, så kallad dyskinetisk CP. – Övervikt och fetma ökar också riskerna för graviditetskomplikationer hos modern och komplikationer för barnet i nyföddhetsperioden såsom sjukdomar relaterade till syrebrist. Våra fynd antyder att sambandet mellan moderns BMI och risken för CP hos fullgångna barn till stor del kan bero på syrebristrelaterade komplikationer i nyföddhetsperioden, säger professor Sven Cnattingius. I Sverige föds årligen omkring 100 000 barn. Av dessa barn kommer 200-250 barn att utveckla CP, och 140-175 av dessa barn föds i fullgången tid. Studien har finansierats genom anslag från Forskningsrådet för hälsa, arbetsliv och välfärd, Forte, och anslag från Karolinska Institutets Distinguished Professor Award, DPA till Sven Cnattingius. Publikation Association between maternal body mass index in early pregnancy and incidence of cerebral palsy, Villamor E, Tedroff K, Peterson M, Johansson S, Neovius M, Petersson G, Cnattingius S., JAMA , publicerad online 7 mars, 2017, doi:10.1001/jama.2017.0945 Läs pressmeddelande om forskningen. 
 Open menu Share
0		0	
03/09/17--01:42: Donation till forskning om muskelförlamning från Familjen Erling-Perssons stiftelse
Lars Larsson, professor i neurofysiologi med inriktning mot muskelfysiologi, tilldelas 6 miljoner under 3 år från Familjen Erling-Perssons stiftelse för sin forskning om muskelförlamning som kan drabba intensivvårdspatienter.  Familjen Erling-Perssons Stiftelse beviljade i februari tre nya projekt medel inom området Medicin/Livsvetenskaper/Vård, varav ett gick till Karolinska Institutet. Lars Larsson är verksam vid institutionen för fysiologi och farmakologi och projektet heter ”Acquired muscle paralysis in intensive care unit patients: Mechanisms, diagnosis/monitoring and treatment”.   
 Open menu Share
0		0	
03/09/17--07:00: Tinnitus i bägge öronen ärftligt
Forskare kan visa att det finns en ärftlighet vad gäller vissa former av tinnitus. Det är tinnitus i bägge öronen som visat sig bero på genetiska faktorer och ärftligheten ses främst hos män. Tvillingstudien, som publiceras i tidskriften Genetics in Medicine, har genomförts av forskare vid Karolinska Institutet tillsammans med kollegor från forskningsnätverket TINNET. Ringningar eller pipljud i öronen, så kallad tinnitus, upplevs av runt 15 procent av alla människor i Europa. För en till två procent av befolkningen är symtomen extremt påfrestande och har en negativ påverkan på dagliga aktiviteter, arbetslivet och sömnen. På detta sätt har tinnitus negativa sociala konsekvenser för de drabbade och innebär en viktig ekonomisk börda för samhället. Tinnitus anses vara åldersrelaterat där miljön har stor inverkan för besvärens uppkomst, men bristen på forskning är stor. Det saknas också effektiva behandlingar för att bli av med besvären, vilket kan bero på att det verkar finnas många olika former av tinnitus. Data från tvillingregistret Med hjälp av data från det svenska tvillingregistret har forskare vid Karolinska Institutet bevisat att tinnitus i vissa fall har genetiska orsaker. – Vi har kunnat visa att olika former av tinnitus har en signifikant ärftlighet och därmed ett dominant genetiskt inflytande över miljöfaktorer, säger Christopher R. Cederroth vid institutionen för fysiologi och farmakologi på Karolinska Institutet. När forskarna först undersökte alla former av tinnitus fann de liknande resultat för ärftlighet som tidigare. Det var först efter att ha grupperat efter kön och tinnitus i ett öra (unilateral) eller tinnitus i båda öronen (bilateral) som forskarna såg sambandet mellan ärftlighet och tinnitus. För de män som var drabbade i båda öronen var ärftligheten ungefär lika hög som vid autism. Oväntat resultat – Det här resultatet är förvånande och oväntat då det påvisar att det, till skillnad från den konventionella bilden av tinnitus som ett symtom av miljö, finns en genetisk influens för bilateral tinnitus med en skillnad mellan män och kvinnor, säger Christopher R. Cederroth. Upptäckten bevisar också att bilateral och unilateral tinnitus skiljer sig åt och utgör två olika undergrupper där den ena, men inte den andra, influeras av genetiska faktorer. Resultaten har stor klinisk relevans och är av betydelse ur ett folkhälsoperspektiv. – Tinnitusdrabbade är i behov av en bättre vård och behandling än vad de faktiskt får, säger Christopher R. Cederroth. Kan ge nya läkemedel på sikt I och med resultaten öppnas dörren för fler genetiska studier och en bättre förståelse för hur tinnitus uppstår. I sin tur kan detta öppna oanade vägar för läkemedelsutveckling. Studien har finansierats av bland andra Vetenskapsrådet, Lars Hiertas Minne, Magnus Bergvalls Stiftelserna, Tysta Skolan, Karolinska Institutet och Biomedicine and Molecular Biosciences European Cooperation in Science and Technology (COST) Action framework (TINNET, BM1306). Publikation ”Genetic susceptibility to bilateral tinnitus in a Swedish twin cohort” Iris Lianne Maas, Petra Brüggemann, Teresa Requena Navarro, Jan Bulla, Niklas K. Edvall, Jacob v.B. Hjelmborg, Agnieszka J. Szczepek, Barbara Canlon, Birgit Mazurek, Jose A. Lopez-Escamez, Christopher R. Cederroth. Genetics in Medicine, online 9 mars 2017, doi: 10.1038/GIM.2017.4 
 Open menu Share
0		0	
03/09/17--23:00: Impotensmedicin kopplas till lägre risk att dö efter hjärtinfarkt
Vanliga impotensläkemedel, som Viagra, kan ha en livsförlängande effekt på patienter som drabbats av hjärtinfarkt. Det visar forskare från Karolinska Institutet i en ny studie som publiceras i den vetenskapliga tidskriften Heart. Fynden öppnar upp för att studera om dessa läkemedel bör ges till fler hjärtinfarktpatienter än bara de som lider av impotens – inklusive kvinnor. Mer än var femte man i åldrarna 60–70 år drabbas av impotens. Tidigare forskning har visat att i övrigt friska män med impotens har högre risk att drabbas av hjärt-kärlsjukdom än män utan dessa problem. Riskfaktorer som rökning, typ 2-diabetes, fetma och inaktivitet är kopplade till båda sjukdomstillstånden. I den aktuella studien undersökte forskarna hur impotensläkemedel påverkar överlevnaden efter en hjärtinfarkt, något som tidigare har varit okänt. I studien inkluderades alla män under 80 år i Sverige som drabbats av en första hjärtinfarkt mellan 2007 och 2013, totalt 43 145 individer. Drygt sju procent av dessa tog impotensläkemedel under en genomsnittlig uppföljningstid på tre år. 33 procent lägre risk att dö Risken att dö var 33 procent lägre för de patienter som fått impotensläkemedel jämfört med patienter utan denna behandling. Förutom lägre dödlighet var även risken att läggas in på sjukhus för hjärtsvikt 40 procent lägre i den grupp som fått behandlingen. Effekterna sågs bara för patienter som fick den vanligaste typen av impotensläkemedel, så kallade PDE5-hämmare, som Viagra, Cialis eller Levitra, vilket indikerar att det är just dessa läkemedel som bidrar till effekten. – Det viktigaste vi har visat är att det är ofarligt att skriva ut dessa läkemedel till män efter hjärtinfarkt, och att det möjligen även kan förlänga deras liv och skydda mot hjärtsvikt. Resultaten öppnar också upp för randomiserade studier med PDE5-hämmare efter hjärtinfarkt, där även kvinnor skulle kunna inkluderas, säger Martin Holzmann, överläkare och docent vid institutionen för medicin, Solna, på Karolinska Institutet. Uppföljande studie planeras Resultaten i den aktuella studien behöver i viss mån tolkas med försiktighet eftersom information saknades om flera faktorer som kan ha påverkat utfallet. Forskarna planerar nu en uppföljande studie med nästan 140 000 manliga patienter med stabil kranskärlssjukdom, det vill säga tidigare hjärtinfarkt, ballongvidgning eller kranskärlskirurgi. Då kommer man att ta hänsyn till fler faktorer – såsom civilstånd, inkomst och utbildningsgrad hos männen – som sannolikt kan påverka om de får behandling med impotensläkemedel, och som även i sig kan bidra till en längre överlevnad efter hjärtinfarkt. – I den kommande studien kommer vi att utgå från statistik som gör att vi kommer att kunna studera om effekten skiljer sig mellan olika preparat och om det spelar roll hur mycket medicin man tar. Det skulle i så fall vara en stark indikation på att det är själva medicinen som leder till längre överlevnad och lägre risk att insjukna i hjärtsvikt, säger Martin Holzmann. Studien var ett samarbete mellan forskare från Karolinska Institutet och University of Milano-Bicocca, Italien. Forskningen har finansierats av bland annat Hjärt-Lungfonden och Stockholms läns landsting. Text: Mårten Göthlin Publikation ”Association between treatment for erectile dysfunction and death or cardiovascular outcomes after myocardial infarction” Andersson DP, Trolle Lagerros Y, Grotta A, Bellocco R, Lehtihet M, Holzmann MJ. Heart, online 9 mars 2017, doi: 10.1136/heartjnl-2016-310746 
 Open menu Share
0		0	
03/14/17--01:00: Stort forskningsprojekt ger nya ledtrådar om schizofreni
I det omfattande samarbetsprojektet Karolinska Schizophrenia Project tar forskare vid Karolinska Institutet ett helhetsgrepp om sjukdomsmekanismerna vid schizofreni. Nu presenteras de allra första resultaten i den ansedda vetenskapliga tidskriften Molecular Psychiatry. Forskarna visar att patienter med schizofreni har sänkta nivåer av den livsviktiga signalsubstansen GABA och förändringar hos hjärnans immunceller. Schizofreni är en av de mest handikappande psykiatriska sjukdomarna och drabbar ungefär en procent av befolkningen. Sjukdomen debuterar vanligtvis hos ungdomar på väg in i vuxenlivet och är ofta livslång med symtom som vanföreställningar, förändrad verklighetsuppfattning och oro. Sjukdomsmekanismerna är till stora delar okända vilket har hämmat utvecklingen av nya läkemedel. Den läkemedelsbehandling som finns idag syftar till symtomlindring men är endast delvis framgångsrik – bara 20 procent av patienterna blir symtomfria. Helhetsbild av sjukdomsmekanismerna I Karolinska Schizophrenia Project (KaSP) samarbetar forskare från en rad olika forskningsdiscipliner i syfte att skapa en helhetsbild av sjukdomsmekanismerna och upptäcka nya måltavlor för läkemedelsbehandling. Patienter som nyligen insjuknat i psykos rekryteras och genomgår omfattande undersökningar och provtagningar. Med de senaste teknikerna analyseras patienternas kognitiva funktioner, genetiska variationer, biokemiska avvikelser och förändringar i hjärnans struktur och funktion och jämförs sedan med friska individer i samma ålder. Nu presenteras de första resultaten från forskningsprojektet i två studier i tidskriften Molecular Psychiatry. Den ena studien visar att patienter med nydebuterad schizofreni har lägre nivåer av signalsubstansen GABA i ryggmärgsvätska än friska personer. Ju lägre koncentrationer av GABA som uppmättes hos patienterna desto svårare var deras sjukdomsbild. Viktig för de flesta hjärnfunktioner GABA är inblandad i de flesta funktioner i hjärnan och står tillsammans med glutamat för nära 90 procent av all signalöverföring. Glutamat ökar aktiviteten medan GABA dämpar aktiviteten i hjärnan, och de två signalsubstanserna samverkar med varandra. – Många djurexperimentella studier har genom åren föreslagit minskade GABA-nivåer i hjärnan vid schizofreni. Våra resultat är viktiga eftersom de ger kliniskt stöd för denna hypotes, säger professor Göran Engberg vid institutionen för fysiologi och farmakologi på Karolinska Institutet. Den andra studien visar med hjälp av hjärnavbildningstekniken positronemissionstomografi (PET) att patienter med obehandlad schizofreni har lägre förekomst av proteinet TSPO (translocator protein), som uttrycks på immunceller såsom mikroglia och astrocyter. – Vår tolkning av resultaten är att immunceller i hjärnan får en förändrad funktion i samband med insjuknande i schizofreni, säger docent Simon Cervenka vid institutionen för klinisk neurovetenskap på Karolinska Institutet. Oklart vad som ligger bakom Resultaten från de båda studierna ger nya ledtrådar till sjukdomsmekanismerna vid schizofreni, men det är oklart om förändringarna är orsaker till eller konsekvenser av sjukdomen. Uppföljande studier pågår nu för att undersöka vad som ligger till grund för avvikelserna samt hur dessa biologiska processer kan påverkas för att förändra sjukdomens förlopp. KaSP är ett samarbete mellan kliniska och prekliniska forskargrupper vid Karolinska Institutet samt fyra psykiatriska kliniker i Stockholms läns landsting. Studien ledd av Göran Engberg finansierades av Vetenskapsrådet, Hjärnfonden, Åhlén-stiftelsen, Svenska Läkaresällskapet, Petrus och Augusta Hedlunds Stiftelse, Torsten Söderbergs Stiftelse, AstraZenecas och Karolinska Institutets gemensamma program för translationell forskning, Söderström Königska fonden, Professor Bror Gadelius Minne, Knut och Alice Wallenbergs stiftelse, Stockholms läns landsting och KID-medel från Karolinska Institutet. Studien ledd av Simon Cervenka finansierades av Vetenskapsrådet, Stockholms läns landsting, Svenska Läkaresällskapet, PRIMA Barn-och Vuxenpsykiatri AB, Torsten Söderbergs Stiftelse, Söderström Königska fonden, EU:s sjunde ramprogram och Centrum för psykiatriforskning på Karolinska Institutet. En av medförfattarna är anställd av AstraZeneca, ett par har mottagit forskningsmedel av AstraZeneca och föreläsararvoden av Roche och/eller Otsuka Pharmaceuticals, och en har medverkat i workshops anordnade av Otsuka Pharmaceuticals. Publikationer “CSF GABA is reduced in first-episode psychosis and associates to symptom severity”. Orhan F, Fatouros-Bergman H, Goiny M, Malmqvist A, Piehl F, Karolinska Schizophrenia Project (KaSP) Consortium, Cervenka S, Collste K, Victorsson P, Sellgren CM, Flyckt L, Erhardt S, Engberg G. Molecular Psychiatry, online 14 mars 2017. doi:10.1038/MP.2017.25. ”Lower levels of the glial cell marker TSPO in drug-naive first-episode psychosis patients as measured using PET and [11C]PBR28”. Collste K, Plavén-Sigray P, Fatouros-Bergman H, Victorsson P, Schain M, Forsberg A, Amini N, Aeinehband S, Karolinska Schizophrenia Project (KaSP) consortium, Erhardt S, Halldin C, Flyckt L, Farde L, Cervenka S. Molecular Psychiatry, online 14 februari 2017. doi: 10.1038/mp.2016.247. 
 Open menu Share
0		0	
03/15/17--03:04: Minnesceremoni i Hans Roslings anda
    Det blev både tårar och skratt när Hans Roslings familj, kollegor från hela världen och många andra som ville hedra Hans Roslings minne, samlades för en minnesceremoni på Karolinska Institutet den 14 mars. Nära vännen Hans Wigzell ledde ceremonin i Aula Medica som blev ett spektrum av professor Roslings insatser inom global hälsa.  Sedan hans bortgång den 7 februari 2017 har en hel värld uttryckt sin sorg och delat sin uppskattning för Hans Rosling, professor i internationell hälsa vid Karolinska Institutet. Under tisdagens minnesceremoni fanns gäster från flera länder och via storbildskärm skickade också Bill och Melinda Gates en hälsning för att hylla sin vän. Hans Wigzell, professor och tidigare rektor för Karolinska Institutet, förklarade innan ceremonin hur han ville hedra Hans Rosling: – Jag vill att minnesceremonin ska ge en förståelse för hur Hans Rosling blev den han blev. Hur pappan arbetade som kafferostare i Uppsala och berättade för Hans om fattiga kaffebönder och exotiska länder. Och om mamman som fick tuberkulos och fick lämna över vården av Hans till sina föräldrar. Hon botades sedan av nya mediciner och kom efter några år tillbaka till Hans, berättar Hans Wigzell. Doktorander och familj bland talarna Under själva minnesceremonin var några av Hans Roslings tidigare doktorander där, liksom kollegor, vänner och närmaste familj. Talade gjorde bland andra Gapminder-medgrundarna, sonen Ola Rosling och svärdottern Anna Rosling Rönnlund, liksom forskaren inom katastrofmedicin och läkaren Johan von Schreeb, professorn i parasitologi Hannah Akuffo, chefen för det nationella näringsprogrammet i Demokratiska Republiken Kongo Jean Pierre Banea Mayambu och läraren och forskaren i global hälsa Helena Nordenstedt. Jean Pierre Banea Mayambu, tackade, som representant för sitt eget land och länder i östra och centrala Afrika, Hans Rosling för upptäckten av förlamningssjukdomen konzo och dess koppling till hög konsumtion av kassavarot. – Hans Roslings minne kommer alltid att leva i våra länder, sa Jean Pierre Banea Mayambu. Johan von Schreeb, docent vid Karolinska Institutet och ledare för Kunskapscentrum för internationell katastrofmedicin, konstaterade att Hans Roslings liv blev sex månader kortare än dagens globala medellivslängd på 69 år. Han berättade sedan om Hans Roslings syn på utveckling – som ett skifte från att människor kan begrava de äldre istället för att tvingas begrava sina barn. – Det hör till livet att behöva begrava sina föräldrar, men det kan aldrig vara normalt att tvingas begrava sina barn. Fattigdom är motsatsen till utveckling; det låser människor i misär. Hans Rosling bekämpade fattigdom under hela sitt liv, sa Johan von Schreeb. La allt åt sidan när det behövdes Abela Agnarson, doktor i internationell hälsa, arbetar med folkhälsofrågor på läkemedels- och medicinteknikbolaget Johnson & Johnson. Under ceremonin berättade hon att Hans Rosling varit hennes mentor under tio år. Med stor sorg och saknad i rösten talade hon om vad han har betytt för henne och många andra. Inte minst då han lyckades få Tanzanias president att dra tillbaka en order om att utvisa en grupp invånare i landet som saknade giltigt pass eller visum – något som bland annat skulle ha drabbat Abela Agnarsons släktingar i Tanzania. – När du behövde Hans var han den ängel vi alla hoppas på. När jag knackade på hans dörr och berättade om ordern, släppte han allt annat han hade för händerna. Han kontaktade kyrkor, alla regeringar han hittade en ingång till, CNN, BBC och FN. Följande eftermiddag drog Tanzanias president omedelbart tillbaka ordern. Efter den dagen har vi fem kor i min by i Tanzania som bär Hans Roslings namn. Hans, du kommer alltid att vara min kompass i livet, sa Abela Agnarson. Kring sekelskiftet såddes fröet till organisationen Gapminder. Det var när Hans Roslings äldsta son, Ola Rosling med hustru Anna Rosling Rönnlund hjälpte Hans Rosling att ta fram den bubbelgraf som var starten på mjukvaran Trendalyzer, som gör stora datamängder begripliga. Ola Rosling och Anna Rosling Rönnlund talade om hur de nu arbetar nu vidare med missionen att bekämpa okunnighet genom att sprida en faktabaserad världsbild som alla kan förstå. De uppmanade lärare, skolor, forskare och resten av världen att ta del av deras ”verktyg” på Gapminders webbplats, och att fortsätta sprida kunskap i Hans Roslings anda. Skapade schimpanstestet – Låt revolutionen fortsätta genom Gapminder, uppmanade även finansmannen och filantropen Sven Hagströmer som talade om hur stort intryck Hans Rosling gjort på honom när han först hörde honom i radioprogrammet Sommar i P1.  – Hela min familj lyssnade med stor fascination på vad denna man hade att berätta i programmet, både en och två gånger, sa Sven Hagströmer. Självklart fick alla som deltog under minnesceremonin göra det test som Hans Rosling brukade använda för att testa kunskaperna hos sin publik – schimpanstestet. En schimpans lyckas alltid svara rätt med 50 procent chans, vilket gör att man kan mäta om publiken i fråga får ett bättre resultat än vad schimpanserna skulle få. Att döma av denna publik hade många lärt sig av Hans Rosling, resultatet blev en bra bit över schimpansnivå.   Text: Stina Moritz   Så minns några av talarna Hans Rosling: ”Jag kommer att minnas Hans som en märklig person som tog personligt ansvar för saker som man skulle tycka låg långt bortom hans ansvar, till exempel Hans personliga omtankar om anhöriga till svenska soldater som stupat i Afghanistan. Han var en löfteshållande människa där ett ingånget löfte var heligt och hållfast tills det var infriat, till exempel löftet till Frelimos ledare Mondlane 1967 i Uppsala, att när Hans var klar läkare skulle han åka till Moçambique och arbeta som läkare på landsbygden där. Jag kommer också att minnas honom som en extremt seriös lärare för världen men samtidigt en människa med stor öppenhet för barnsligt dramatiska skämt.” Hans Wigzell, professor vid institutionen för mikrobiologi, tumör- och cellbiologi, tidigare rektor för Karolinska Institutet ”Det som var typiskt för Hans var att när det var allvar så släppte han allt, ställde upp och styrde upp det som var viktigt. När det inte var allvar så var han istället ganska svår att få tag i, för då höll han på med sitt och hade en massa saker på gång. Många är ju tvärtom plikttrogna i det vardagliga och så bangar de när det verkligen blir allvar, men så var inte han. Han var inte så plikttrogen i det vardagliga, men han bangade aldrig när det var allvar. När vår son blev sjuk lade Hans ned nästan allt annat och ägnade sig helt åt vår son. Jag kommer att minnas hans enormt stora hjärta.” Anna Rosling Rönnlund, Hans Roslings svärdotter och medgrundare till stiftelsen Gapminder ”Jag karaktäriserar vår relation med att Hans accelererar genom livet i en skinande Ferrari, medan jag tar mig framåt i min pålitliga Volkswagen. Han fick mig att gå utanför min komfortzon, till exempel genom att ifrågasätta Bill Gates. Jag tackar gud för att jag fick ha Hans i mitt liv som min kollega och vän.” Hannah Akuffo, programchef för forskningssamarbeten på Sida och professor i parasitologi vid Karolinska Institutet       
 Open menu Share
0		0	
03/16/17--07:55: Föräldraskap kopplat till längre liv
Forskare vid Karolinska Institutet har med hjälp av data från nationella register funnit att föräldrar lever längre än barnlösa. Studien publiceras i Journal of Epidemiology & Community Health. Vid 60 års ålder var den beräknade återstående livslängden nästan två år längre för män med barn och 1,5 år längre för kvinnor med barn jämfört med personer utan barn. I den registerbaserade studien ingick alla män (704 481) och kvinnor (725 290) födda 1911-1925 och bosatta i Sverige. Forskarna samlade också in registerdata om civilstånd, antal barn och kön på barnet/barnen. Kopplingen till ökad livslängd påverkades inte av barnets kön. Sambandet var något starkare för ogifta personer, åtminstone för ogifta män. Eftersom det är en observationsstudie kan inga slutsatser om orsakssamband dras. Försteförfattare är Karin Modig, forskarassistent vid institutet för miljömedicin på Karolinska Institutet. Denna nyhet baseras på ett pressmeddelande från Journal of Epidemiology & Community Health. Publikation “Payback time? Influence of having children on mortality in old age” K Modig, M Talbäck, J Torssander, A Ahlbom. Journal of Epidemiology & Community Health, online 14 mars 2017, doi: 10.1136/jech-2016-207857 
 Open menu Share
0		0	
03/20/17--00:47: Så kan Big Data göra nytta i sjukvården – professor Ludvigsson reder ut begreppen
På måndagen den 20 mars samlas internationella forskare på Karolinska Institutet för att diskutera det som ingen kan se, men som rätt använt kan ha oerhörd betydelse för hälso- och sjukvården. Det handlar om ”Big Data”, stora datamängder, som kan leda rätt vid prevention, diagnos och behandling. – Det finns otroliga möjligheter att använda Big Data i vården, säger professor Jonas Ludvigsson, barnläkare, professor och arrangör av Big Data-mötet på Karolinska Institutet, sponsrat av tidskriften Journal of Internal Medicine. Tanken är att samla världens ledande forskare på området, för att diskutera nästa steg in i framtiden. Men vad handlar det om egentligen? För att närma oss det lite abstrakta begreppet ”Big Data” fångar vi professor Ludvigsson på bild vid Banhusbron i Stockholm. Där har han stannat till på sin morgonpromenad på väg till Karolinska Institutet. Bilar, tåg, bostäder, kontor och mobiler, ja, myllret runtomkring Stockholms Central, Norra Bantorget och Klara sjö ser ut som en myrstack. Och överallt lämnar vi digitala spår efter oss. När vi handlar på kreditkort, surfar på nätet och använder apparna i våra smartphones. Tillsammans kan denna enorma informationsmängd liknas vid myrstacken som tar form under Banhusbron: Big Data, våra ”digitala DNA” blir till, och går att identifiera med hjälp av datorer och algoritmer. Våra digitala DNA kan göra oss friskare – Första gången jag såg att annonserna intill min google-sökning på nätet matchade mina intressen häpnade jag verkligen, säger Jonas Ludvigsson. Men faktum är att våra digitala DNA kan göra oss friskare. Big Data kan vara till enorm hjälp i sjukvården. Hur, det ska de världsledande forskarna på användning av Big Data inom vård och medicin diskutera på KI-mötet. – Flera föreläsare från Microsoft och Google kommer berätta om sina satsningar på Big Data för att förbättra människors hälsa, säger Jonas Ludvigsson. Han ger själv ett exempel: – För fem år sedan besökte jag Mayo-kliniken i Minnesota och redan då testade de stordatorer som läste av samband i journaler och en patients medicinska historia och sedan kom datorn med förslag. ”Vill du ta ett sköldkörtelprov på patienten?” Sedan fanns det en ja- och en nej-ruta att kryssa i, så det var alltid läkaren som tog beslutet. Poängen är att motiveringen till datorns fråga kunde vara symptomen i kombination med gamla journalanteckningar och sjukdomar i släkten, menar Jonas Ludvigsson. Den stora knäckfrågan är den personliga integriteten. – Men när ett barn blir sjukt skulle det underlätta om det fanns en möjlighet för familjen att ge sitt samtycke för att vi skulle få samköra deras journaler och låta datorn hitta samband som det tar lång tid att ringa in annars.  Dator kan vara till hjälp för snabbare beslut Ibland har föräldrarna ingen aning om att de själva varit sjuka som barn. Ibland finns ledtrådar till barnens sjukdom i sådant som hänt under barnets spädbarnstid. I akutvården skulle en dator också vara till hjälp på samma sätt. – Det är stora mängder journalanteckningar att gå igenom och även här skulle en dator vara till hjälp för att vi ska kunna fatta snabbare beslut tagna på en större mängd information, säger Jonas Ludvigsson. – Om det är en sak jag hoppas på för egen del inom Big Data, är det att vi snart får fram system som hjälper oss inom vården att ställa diagnos och handlägga patienter. Det skulle sannolikt också bidra till att människor i hela Sverige får lika (bra) vård, och att läkare i än högre utsträckning följer nationella riktlinjer. Jag tror också att det skulle göra vården billigare. Sökträffar på internet är även till hjälp inom epidemiologin. – Det går ju att se var i ett land människor googlar på influensasymptom och följa hur smittan bryter ut och lättare kunna förutse hur den sprider sig, så att vi kan öka beredskapen på sjukhusen, säger Jonas Ludvigsson. Människors beteenden online skulle också vara till hjälp för att kunna sätta in vård tidigare. – Det finns en del psykiska sjukdomar där vi snabbare skulle se om patienter var på väg att bli maniska eller deprimerade bara på hur de använder sin mobiltelefon. Datorn skulle tidigt slå larm om beteendet ändras, till exempel när en patient börjar ringa eller sms:a på ett sätt som han eller hon inte gör under de friska perioderna, säger Jonas Ludvigsson och avbryter sig själv: – Men återigen… integritet! Det här måste alltid bygga på samtycke och total frivillighet. Har du något exempel på Big Data där man inte behöver ge sitt samtycke och som ändå skulle göra skillnad i framtiden? – Tänk er bara hur meteorologin gått framåt. De hanterar otroligt mycket mer data än förut och analyserna för nästa veckas väder och morgondagens väder har blivit så mycket mer detaljerade och pricksäkra. Jag är övertygad om att man skulle kunna analysera hur vädret brukar vara före svåra torrperioder i exempelvis Afrika. Då kan vi sätta in förebyggande åtgärder på plats flera månader innan och i bästa fall eliminera en kommande hungersnöd och katastrof.   Text: PeKå Englund Foto: Gustav Mårtensson   Ett par av huvudpersonerna på Big Data-mötet på KI den 20 mars Victor Mayer-Schönberger, professor i internet vid universitetet i Oxford och författare till boken ”Big Data: a revolution that will transform how we live, work, and think”. Victor Mayer-Schönberger kommer att tala om framtiden med Big Data.” Andrew Morris, Skottlands chief scientist kommer att tala om hur Skottland använt Big Data för att förbättra hälsan i landet. Anders Hviid, Köpenhamn har skrivit mer än 30 artiklar i medicintidskrifterna NEJM, Lancet, JAMA, BMJ och bland annat studerat långtidseffekterna av vaccinationer. På mötet ska han berätta om hur man med hjälp av Big Data studerar läkemedel och risk för biverkningar.   Wikipedia om Big Data: “Big Data utgörs av digitalt lagrad information av sådan storlek, att det är svårt att bearbeta den med traditionella databasmetoder. Big data innefattar tekniker för very large databases (VLDB), datalager (data warehouse) och informationsutvinning (data mining). Termen big data fick sitt genomslag under 2009. Ingen svensk översättning har blivit etablerad, men stora datamängder har använts.“ 
 Open menu Share
0		0	
03/20/17--08:39: Kommentar till att patient avlidit som fått konstgjord luftstrupe inopererad på Karolinska Universitetssjukhuset
Kommentar: En kvinnlig patient, den sista levande av de tre personer som fått en ny luftstrupe av plast inopererad av Paolo Macchiarini, har avlidit på ett sjukhus i USA, uppger SVT.   – Det som patienten har utsatts för är fruktansvärt. KI beklagar det lidande som både patienten och hennes anhöriga fått utstå och vi önskar att det inte hade hänt, säger Karin Dahlman-Wright, vikarierande rektor på Karolinska Institutet. Kvinnan hade tidigare i sitt hemland Turkiet fått sin luftstrupe skadad i samband med en rutinoperation mot handsvett. År 2012 kom hon till Karolinska Universitetssjukhuset där hon fick den nya luftstrupen. Efter att operationen misslyckats vårdades kvinnan i Sverige under flera år innan hon flyttades till ett sjukhus i USA, men igår den 19 mars avled hon.   
 Open menu Share
0		0	
03/21/17--08:47: Karolinska Institutets beslut i dag: KI-forskare var ej oaktsam
Karolinska Institutets vikarierande rektor Karin Dahlman-Wright har i dag, med en ändring av tidigare beslut, beslutat att forskaren Karl-Henrik Grinnemo inte varit oaktsam i samband med en ansökan till Vetenskapsrådet. Karl-Henrik Grinnemo anmäldes i april 2014 för att utan tillstånd bland annat ha använt data från den nu upplösta forskargruppen ACTREM, som leddes av Paolo Macchiarini som då var gästprofessor vid Karolinska Institutet. Dåvarande etikrådet vid Karolinska Institutet gjorde en bedömning av ärendet 2015, en bedömning som KI:s dåvarande rektor anslöt sig till och fattade sitt beslut utifrån: att Grinnemo gjort sig skyldig till oaktsamhet, men inte till oredlighet i forskning. Ärendet har efter dåvarande rektors avgång skickats av KI:s vikarerande rektor Karin Dahlman-Wright till expertgruppen för oredlighet i forskning vid Centrala etikprövningsnämnden, CEPN, för ett yttrande. I december 2016 gjorde expertgruppen bedömningen att flera av dem som arbetade inom forskargruppen använde varandras data i olika ansökningar, i syfte att erhålla forskningsmedel till ACTREM. Expertgruppen ifrågasätter visserligen i sitt yttrande om denna strategi för att erhålla forskningsbidrag kan anses vara förenlig med god vetenskaplig sed, men konstaterar samtidigt att den sannolikt bottnar i ett systemfel och inte i en persons fel. Karolinska Institutets beslut den 21 mars är i linje med CEPN:s expertgrupps yttrande. – Hanteringen av den aktuella ansökan bottnar sannolikt i ett systemfel som inte kan läggas en enskild forskare till last, kommenterar Karin Dahlman-Wright beslutet. – KI:s tidigare rektor gjorde bedömningen att det kunde ha handlat om plagiat. I och med dagens beslut frias Karl-Henrik Grinnemo från misstankarna om plagiat, säger Karin Dahlman-Wright.  
 Open menu Share
0		0	KI-forskaren Birgitta Henriques Normark har utsetts till Wallenberg Clinical Scholar 2017. Hon får 15 miljoner kronor för att ta reda på hur nya stammar av pneumokocker formas och blir motståndskraftiga mot antibiotika. Programmet Wallenberg Clinical Scholars är en del av den satsning på totalt 1,7 miljarder kronor som Knut och Alice Wallenbergs Stiftelse (KAW) gör för att stärka den medicinska forskningen och livsvetenskaperna, Life Science, under kommande tioårsperiod. Varje forskare får 15 miljoner kronor för en femårsperiod, med möjlighet till en förlängning i ytterligare fem år. Universitet med medicinsk fakultet inbjuds att nominera forskare till dessa forskningsanslag. Kungliga Vetenskapsakademien (KVA) ansvarar för den vetenskapliga utvärderingen. – De kliniska forskarna har en pressad situation och jag är mycket glad att Knut och Alice Wallenbergs Stiftelse med sitt Scholars-program ger några av våra allra främsta kliniska forskare möjlighet att koncentrera sig på och expandera sin viktiga forskning, säger KVA:s ständige sekreterare Göran K. Hansson i ett pressmeddelande. Stannar i näsan Birgitta Henriques Normark är överläkare och professor institutionen för mikrobiologi, tumör- och cellbiologi (MTC). Hon leder också den nationella övervakningen av allvarliga pneumokockinfektioner samt övervakningen av effekter efter införandet av pneumokockvaccinet i Sverige. Som Wallenberg Clinical Scholar ska hon kartlägga hur och varför vissa stammar av pneumokocker sprids och ger upphov till sjukdom. Vad gör att vissa pneumokocker stannar i näsan, medan andra tar sig förbi blodhjärnbarriären till hjärnan och orsakar hjärnhinneinflammation? Hur går det till när pneumokocker tar upp arvsmassa och sprider antibiotikaresistens? Ett viktigt mål är att ta fram behandlingar som hindrar illasinnade pneumokocker från att vidhäfta slemhinnan i näsan och ta sig igenom blod-hjärnbarriären.  Förhindra allvarliga infektioner Upp mot 60 procent av alla förskolebarn bär på pneumokocker i näsan. Oftast är dessa bakterier harmlösa, men de är också en vanlig orsak till öroninflammation, lunginflammation, blodförgiftning och hjärnhinneinflammation. Varje år dör runt två miljoner människor av pneumokocker i världen. För att förhindra allvarliga infektioner vaccineras numera svenska barn mot de vanligaste typerna av pneumokocker, vilket har haft god effekt hos barnen, men har lett till att mer sällsynta varianter av pneumokocker har börjat sprida sig, även i den vuxna befolkningen. En del av dessa pneumokocker har dessutom förvärvat motståndskraft mot antibiotika. 
 Open menu Share
0		0	
03/23/17--07:46: Övervikt hos unga män kopplas till svår leversjukdom senare i livet
Unga män som är överviktiga eller feta kan ha högre risk att utveckla allvarlig leversjukdom eller levercancer senare i livet. Det visar forskning från Karolinska Institutet som publiceras i den vetenskapliga tidskriften Gut. Det är sedan tidigare känt att högt BMI är kopplat till ökad risk för framtida allvarlig leversjukdom och levercancer hos vuxna. Högt BMI ökar också risken för typ 2-diabetes, som i sin tur kopplas till ökad risk för allvarlig leversjukdom. Riskökningen ses redan från tidig ålder, enligt en ny observationsstudie från Karolinska Institutet. Forskare har under ledning av Hannes Hagström vid institutionen för medicin, Huddinge, på Karolinska Institutet undersökt sambandet mellan högt BMI i tonåren och leverproblem senare i livet. De utgick från registerdata från mer än 1,2 miljoner män som listats för militärtjänstgöring 1969-1996 och kopplade det till data om allvarlig leversjukdom, levercancer och typ 2-diabetes från populationsbaserade register. Överviktiga unga män hade nästan 50 procent högre risk medan feta män hade mer än fördubblad risk att utveckla leversjukdomen senare i livet jämfört med män med normal vikt. Unga män med både fetma och typ 2-diabetes hade mer än tre gånger högre risk att få leverproblem när de var äldre jämfört med normalviktiga män utan diabetes. Forskarna justerade för andra potentiellt påverkande faktorer, såsom alkoholkonsumtion och rökning. Denna nyhetsartikel är baserad på ett pressmeddelande från BMJ/Gut. Publikation "High BMI in late adolescence predicts future severe liver disease and hepatocellular carcinoma: a national, population-based cohort study in 1.2 million men" Hannes Hagström, Per Tynelius, Finn Rasmussen Gut, online 20 mars 2017, doi:10.1136/gutjnl-2016-313622 
 Open menu Share
0		0	
03/23/17--09:00: Nytt verktyg identifierar ursprungsceller i embryot
Forskare vid Karolinska Institutet har utvecklat ett verktyg för att identifiera de allra tidigaste stamcellerna hos mänskliga embryon. Dessa ursprungsceller antas ha stor potential att ersätta skadad vävnad i kroppen men har fram till nu varit svåra att särskilja från andra embryonala stamceller. Studien publiceras i den ansedda tidskriften Cell Stem Cell. Under den första veckan efter befruktning utvecklas embryot från en enda cell till en blastocyst, en ihålig cellklump bestående av några hundra celler. Därefter fäster blastocysten i livmoderväggen, så kallad implantation. Under en begränsad tidsperiod, från befruktning fram till några dagar efter implantation, består embryot av pluripotenta stamceller. Det är celler som kan utvecklas till alla celltyper i kroppen och därför är av stort intresse inom forskningsområdet regenerativ medicin i syfte att ersätta skadad vävnad. Ny typ av pluripotenta stamceller För bara några år sedan gjordes upptäckten att det finns två olika typer av pluripotenta stamceller hos det mänskliga embryot. De stamceller som används inom regenerativ medicin idag isoleras från det icke-implanterade embryot men har visat sig motsvara en mognadsgrad som uppkommer först efter implantationen. En ny typ av pluripotenta celler som verkligen motsvarar det mer ursprungliga stadiet innan implantation har identifierats och kan nu odlas i laboratorium. Intresset för dessa ursprungliga celler är mycket stort eftersom man tror att de har potential att bilda vissa celltyper som är svåra att få från de klassiska, mogna stamcellerna. Dessutom finns en förhoppning att de är lättare att odla i laboratoriemiljö. Nu har Fredrik Lanners forskargrupp vid Karolinska Institutet i nära samarbete med Peter Rugg-Gunns forskargrupp vid Babraham Institute i Cambridge, Storbritannien, utvecklat ett verktyg för att separera de två celltyperna. Forskarna har tagit fram kombinationer av antikroppar som binder till specifika proteiner på ytan av de omogna respektive mogna stamcellerna. Antikropparna kan användas i så kallad flödescytometri, en vanlig laborotorieteknik för att sortera celler. Underlättar forskning om stamceller och embryonal utveckling – Det har saknats bra markörer för de olika stamcellstyperna vilket har gjort att de har varit svåra att studera. Nu har vi ett verktyg som kan användas för att på ett enkelt sätt sortera cellerna, vilket underlättar såväl den fortsatta stamcellsforskningen som grundforskning om tidig embryonal utveckling, säger Fredrik Lanner, forskarassistent vid institutionen för klinisk vetenskap, intervention och teknik på Karolinska Institutet. Mogna embryonala stamceller som odlas på laboratoriet kan, under rätt odlingsbetingelser, backas i utvecklingen och omvandlas till den mer ursprungliga stamcellstypen. Forskarna testade sin teknik både på sådana odlade stamceller av mogen och omogen typ samt i donerade mänskliga embryon som blivit över från IVF-behandlingar. I sådana embryon, som ännu inte fäst i livmoderväggen, identifierades som väntat endast den omogna stamcellstypen vilket talar för att antikropparna är mycket specifika. Kan öka kunskapen om infertilitet – Det är just vid implantationen som stamcellerna genomgår den här förändringen och ”mognar”, och det är också en mycket kritisk tidpunkt för embryot. Därför är dessa celler också intressanta att studera för att öka kunskapen om infertilitet, säger Fredrik Lanner. Studien har finansierats av bland annat Vetenskapsrådet, Ragnar Söderbergs stiftelse, Stiftelsen för strategisk forskning, Knut och Alice Wallenbergs Stiftelse, Centrum för innovativ medicin (CIMED) och Lau-anslag. Publikation Comprehensive Cell Surface Protein Profiling Identifies Specific Markers of Human Naive and Primed Pluripotent States Amanda J. Collier, Sarita P. Panula, John Paul Schell, Peter Chovanec, Alvaro Plaza Reyes, Sophie Petropoulos, Anne E. Corcoran, Rachael Walker, Iyadh Douagi, Fredrik Lanner, Peter J. Rugg-Gunn Cell Stem Cell, online 23 mars 2017, doi: 10.1016/j.stem.2017.02.014 
 Open menu Share
0		0	
03/24/17--01:30: Prestigefyllt ERC-anslag till tre forskare vid Karolinska Institutet
Tre forskare vid Karolinska Institutet får ta emot ERC Advanced Grant i 2016 års utlysning från det europeiska forskningsrådet. De tre forskare som får detta prestigefulla anslag är Kenneth Chien, Patrik Ernfors och Magnus Ingelman-Sundberg. Finansieringsprogrammet ERC Advanced Grants riktar sig till etablerade och världsledande forskare som strävar mot banbrytande genombrott med högsta vetenskapliga kvalitet. Anslagen är upp till 2,5 miljoner euro under en femårsperiod. Kenneth Chien Forskningsledare: Kenneth R. Chien, professor i kardiovaskulär forskning, institutionen för medicin, Huddinge samt institutionen för cell- och molekylärbiologi. Projektnamn: 5D Heart Patch – A Functional, Mature In vivo Human Ventricular Muscle Patch for Cardiomyopathy. Ett av huvudmålen inom hjärtrelaterad biomedicin är att hitta nya behandlingsstrategier för regeneration av hjärtmuskelvävnad efter exempelvis en hjärtinfarkt. Men även om det är möjligt att utveckla mänskliga hjärtmuskelceller från så kallade pluripotenta stamceller in vitro, så har det visat sig svårt att använda tekniken i stor skala för behandling av skadade mänskliga hjärtan. I det projekt som nu fått anslag från ERC ska Kenneth Chien och hans kollegor försöka lösa problemet genom att använda sig av en form av specifika hjärtstamceller från människa. Tidigare forskning har visat att dessa hjärtstamceller har förmågan att på egen hand mogna och växa till fungerande hjärtmuskelvävnad, ett slags muskelplåster, på ytan av det pumpande hjärtat. Den nya tekniken bygger på att miljarder hjärtstamceller snabbt genereras i ren form från humana embryonala stamceller och sedan förstärks genom att man tillför mRNA-kodande kardiovaskulära tillväxtfaktorer i muskelplåstret – och på detta sätt får igång en självreparerande funktion i det skadade hjärtat. Förhoppningen är att den nya kunskapen ska kunna användas både för behandling av hjärtpatienter och som modell för hjärtkärlsjukdom inom forskningen. Patrik Ernfors Forskningsledare: Patrik Ernfors, professor i vävnadsbiologi, institutionen för medicinsk biokemi och biofysik. Projektnamn: PainCells – Decomposition of pain into celltypes. Närmare 20 procent av befolkningen har en pågående smärtproblematik. Smärta orsakas av en komplex samverkan av olika typer av sensoriska nervceller med olika aktiveringsprofil. I det nu aktuella projektet ska Patrik Ernfors och hans kollegor till att börja med identifiera och klassificera olika typer av sensoriska nervceller i prover från möss och primater, genom att använda tekniken enkelcells-RNA-sekvensering. Med utgångspunkt från den kunskapen ska de sedan utveckla nya metoder för i detalj analysera vilka celltyper som är aktiva i olika skeden av smärtsignaleringen och i olika typer av smärta. De olika celltyperna kommer sedan systematiskt att stängas av eller aktiveras för att klargöra deras respektive funktion vid smärtproblematik. Forskarna ska även undersöka en typ av hudceller, terminala gliaceller, och deras roll för att initiera smärta och i förlängningen orsaka smärtproblematik. Magnus Ingelman-Sundberg Forskningsledare: Magnus Ingelman-Sundberg, professor i molekylär toxikologi, institutionen för fysiologi och farmakologi. Projektnamn: HEPASPHER – Mimicking liver disease and regeneration in vitro for drug development and liver transplantation. Fettlever som inte orsakas av alkohol är en av de vanligaste leversjukdomarna hos vuxna och den huvudsakliga orsaken till kronisk leverskada, skrumplever och levercancer. Särskilt ofta drabbas patienter som redan lider av typ 2-diabetes. I det projekt som nu finansieras av ERC ska Magnus Ingelman-Sundberg och hans forskargrupp använda en nyutvecklad 3D in vitro-modell för lever, som fungerar som en human lever in vivo, för att bland annat studera uppkomst av fettlever och skrumplever och identifiera nya möjligheter för läkemedelsbehandling av dessa sjukdomar. De ska även identifiera mekanismer för kronisk levertoxicitet inducerad av läkemedel och utveckla metoder för att skapa frisk levervävnad i labbmiljö, inklusive genetiskt förändrad vävnad vid ärftlig leversjukdom för senare transplantation till sjuka patienter. Forskningen kommer att bedrivas i samarbete med bland annat gastroenterologienheten vid Karolinska universitetssjukhuset och utnyttja resurser inom SciLifeLab.  KI firar ERC 10 år – heldag med föreläsningar I år är det tio år sedan ERC bildades av EU-kommissionen i syfte att stärka ledande forskning i Europa. Det firar vi på KI genom att bjuda in till en heldag med spännande föreläsningar av några av de många forskare vid KI som fått anslag från ERC. Läs mer i KI-kalendern ► 
 Open menu Share
0		0	
03/27/17--05:15: Två nya hedersdoktorer vid Karolinska Institutet 2017
Francis L. Delmonico och Margaret A. Liu har utsetts till hedersdoktorer vid Karolinska Institutet (KI). Dr Delmonico hedras för sitt arbete med att främja etisk organdonation globalt och Dr Liu hedras för nydanande forskning och utbildning inom området DNA-baserade vacciner. De kommer att promoveras traditionsenligt i Stockholms stadshus den 12 maj 2017. Varje år utser Styrelsen för forskning vid KI hedersdoktorer, som får utmärkelsen för sina viktiga vetenskapliga insatser, särskilda insatser för universitetet eller betydelsefulla insatser för mänskligheten. Francis L. Delmonico Till medicine hedersdoktor utses Francis L. Delmonico, läkare och forskare, professor i kirurgi vid Harvard Medical School och Massachusetts General Hospital, samt medicinskt ansvarig vid New England Organ Bank, Boston, USA. Francis L. Delmonico är en internationellt erkänd frontfigur när det gäller arbetet för att främja etisk organdonation, stoppa organhandel, transplantationsturism och trafficking med mänskliga organdonatorer. Under hans ledning har policydokument tagits fram i internationell konsensus, i syfte att skydda levande donatorer och upprätthålla etisk hantering när det gäller donation från avlidna personer. Francis Delmonico var en av initiativtagarna till den så kallade Istanbuldeklarationen, som formulerades som ett svar på direktivet från världshälsoorganisationen WHO om skydd för fattiga och utsatta mot att bli exploaterade för sina organ. I sin roll som rådgivare till WHO har han varit avgörande för implementeringen av organisationens riktlinjer för organdonation och transplantation. Han har varit chef för ett antal ledande organisationer inom sitt område och har av Påven Franciskus blivit vald att ingå i Vatikanens vetenskapsakademi (Pontificia Academia Scientiarum).   Utöver arbetet med etik och internationella policyfrågor när det gäller organtransplantation har Francis Delmonico bidragit med en omfattande produktion av vetenskaplig litteratur när det gäller framförallt utformning och genomförande av organdonationsprogram. Sedan 2012 har Francis Delmonico anlitats som extern rådgivare för ett donationsprogram inom Stockholms läns landsting, en satsning som bidragit till en avsevärd förbättring när det gäller antalet organdonationer i regionen. Parallellt med detta har Francis Delmonico samarbetat med en nybildad forskargrupp vid KI, med fokus på utveckling av organdonation från både levande och avlidna donatorer. Margaret A. Liu Till medicine hedersdoktor utses Margaret A. Liu, läkare och forskare, konsult inom området vaccin och immunterapi, ProTherImmune, samt adjungerad professor vid University of California, San Francisco, Kalifornien, USA. Margaret A. Lius vetenskapliga arbete har bidragit till grundläggande upptäckter när det gäller samspelet mellan genaktivitet och immunsvar, vilket är av särskild betydelse för utveckling av vacciner och immunterapier. Hon har en examen från Harvard Medical School och var den första som visade på möjligheten till genbaserad immunisering mot infektioner som influensa, tuberkulos, HPV och HIV i djurmodeller. Hon stod också bakom den allra första prövningen av ett genbaserat influensavaccin på människa med målet att utveckla vaccin som skyddar mot olika virusstammar. Hennes många publikationer i ansedda vetenskapliga tidskrifter har lett till en global aktivitet för att utveckla genbaserade vacciner mot infektionssjukdomar och även mot cancer och autoimmuna sjukdomar hos djur och människa. Idag är Margaret Liu känd som en av grundarna av forskningsfältet DNA-baserade vacciner – och även för att ha banat vägen för forskning kring så kallade bispecifika antikroppar, en teknik som resulterat i nya behandlingar mot cancer. Hon har av den populärvetenskapliga tidningen Discover Magazine utnämnts till som en av de "femtio viktigaste kvinnliga forskarna" och innehar ett antal hederslektorat och uppdrag som rådgivare för internationella organisationer inom hälsoområdet, däribland WHO och Bill & Melinda Gates Foundation. Under de senaste 15 åren har Margaret Liu samarbetat nära med forskare vid KI och även varit knuten till universitetet som gästforskare i olika former. Hennes insatser som mentor, sakkunnig, och inspirerande lärare inom forskarutbildningen på KI kan inte överskattas. Margaret Liu har även spelat en betydande roll för grund- och forskarutbildningen i fältet genom sitt engagemang i de europeiska nätverken EUROPRISE och EAVI. Hon har också verkat inom det privata näringslivet vid sidan av sin akademiska karriär, för närvarande som ordförande för International Society for Vaccines och genom att driva sitt eget konsultföretag. Fakta om hedersdoktorer Till hedersdoktor vid KI kan utses akademiker som gjort storartade insatser för vetenskapen, storartade insatser för mänskligheten eller storartade insatser för universitetet. Även personer som inte uppnått doktorsexamen genom formella prestationer men som på andra sätt gynnat forskning och utveckling kan bli hedersdoktorer. Det finns dock några begränsande regler, till exempel kan den som redan är medicine doktor efter avlagda prov vid ett svenskt universitet inte utses till medicine hedersdoktor vid ett annat svenskt universitet.  
 Open menu Share
0		0	
03/27/17--05:30: KI tog emot namninsamling mot forskning med makaker
I torsdags överlämnade Djurrättsalliansen och Animal Justice Project en namninsamling till Karolinska Institutets (KI) vikarierande prorektor i syfte att stoppa försöken med rhesusmakaker vid Astrid Fagreus Laboratorium. Trots att ingen konsensus nåddes i frågan så var båda parter positiva till en fortsatt konstruktiv diskussion. Djurrättsalliansen och den internationella djurrättsorganisationen Animal Justice Project har tillsammans samlat in över 50 000 namnunderskrifter för att stoppa försöken med rhesusmakaker på KI. I torsdags lämnades underskrifterna över till KI. – Det är viktigt att ha en dialog, det här är ett tillfälle att utbyta idéer och åsikter, säger Anders Ekbom, vikarierande prorektor på KI. Det aktuella forskningsprojektet handlar om att utveckla ett vaccin mot malaria, där försöken på rhesusmakaker utgör steget före kliniska tester på människa. Djurskyddsorganisationernas ställningstagande bottnar i en argumentation om att försök med apor, utöver att orsaka lidande för djuren, inte ger de resultat som forskningen söker. – Det är stora skillnader mellan människor och apor vilket gör att försöken inte är tillämpbara. Vi vill öppna upp diskussionen för icke-djurbaserade försöksmodeller, säger Daniel Rolke, ordförande för Djurrättsalliansen. Enligt KI är inte  försöken med makaker resultatlösa, exempelvis så har HIV-bromsmediciner forskats fram på makaker, vilket  gör att HIV-infekterade personer kan leva ett normalt liv i dag. Även argumentet att aporna skulle lida tar KI avstånd från. – Djuren behandlas väl. Jag är stolt över hur vi gör det, säger Anders Gustafsson, dekanus för forskning. Från KI betonas att djurförsök generellt används i begränsad omfattning och att beslutet i malaria-projektet har föregåtts av ingående diskussioner där både ideologiska och vetenskapliga ståndpunkter har beaktats. Varje år dör ungefär 500 000 människor i malaria enligt WHO, hälften av dem är barn under 5 år. – Varje dag som vi inte kommer fram med en lösning så dör barn i de mest drabbade områdena, säger Anders Ekbom. Trots att ingen konsensus nåddes i frågan så var båda parter positiva till den öppna dialog som påbörjats genom mötet. Anders Gustafsson bjöd in Daniel Rolke att besöka Astrid Fagreus Laboratorium, där rhesusmakakerna finns. Daniel Rolke erbjöd sig också att hitta lösningar för att ta hand om aporna efter att försöken har slutförts, vilket mottogs positivt av KI:s representanter. Vid mötet medverkade även Brun Ulfhake, verksamhetschef för komparativ medicin vid KI, Claire Palmer från Animal Justice Project och Andre Menache från organisationen Antidote Europe. Text: Karin Montgomery Fakta: Malariaforskning med makaker Apor används i djurförsök endast när andra djurarter inte kan användas och används främst i studier om hjärnan, hiv/aids och malaria. De är nödvändiga för detta arbete genom sitt nära släktskap med människan. Apor används också endast i de fall då läkemedelsmyndigheterna kräver att försöken måste utföras på apor. Det malariavaccin som nu testas är resultatet av årtionden av världsomspännande forskning. Vaccinet har förfinats i flera led och genomgått omfattande laboratorietester och därefter testats på möss. Det har nu nått det sista stadiet innan det ska börja testas på människa. För att få tillstånd att göra kliniska tester på människor är det en förutsättning att malariavaccinet först testas på apor. Makaker måste användas i  djurförsöken för att man i detalj ska kunna studera hur ett immunsystem så likt människans som möjligt kommer att reagera på vaccinet. 
 Open menu Share
0		0	
03/28/17--01:00: Karolinska Universitetssjukhusets nya riktlinjer ska ta bort gråzoner
Karolinska Universitetssjukhuset har nu tagit fram riktlinjer för att förebygga att obeprövade metoder används, som i fallet med Paolo Macchiarinis luftstrupstransplantationer. Sådana riktlinjer har hittills saknats. Under ett seminarium om riktlinjerna diskuterades även samverkan mellan sjukhuset och Karolinska Institutet. Riktlinjerna har tagits fram i samarbete med Ingemar Engström, sakkunnig i Statens medicinsk-etiska råd. Han kommenterade den gråzon som det ofta talas om mellan forskning och sjukvård. – Jag vill bannlysa uttrycket gråzon, för någon sådan får inte finnas. Däremot finns ett gränsland, tillfällen där man kan använda metoder som egentligen är obeprövade. Det kräver ett strikt regelverk, något som finns i de nya riktlinjerna. Bakgrunden till arbetet med riktlinjerna är den kritik som sjukhuset fått av den externa utredaren Kjell Asplund i rapporten ”Fallet Macchiarini”. De nya riktlinjerna ska skapa patientsäkerhet och ge stöd till medarbetare och verksamhetsansvariga. Men de ska också bidra till att sjukvården utvecklas. Det sa Nina Nelson Follin, kvalitets- och patientsäkerhetsdirektör på Karolinska Universitetssjukhuset, under seminariet den 17 mars. Obeprövade metoder får enligt riktlinjerna bara användas när det är rimligt att anta att patientens lidande kommer att minskas. Det ska ha gjorts studier på djurmodell som visat en positiv effekt utan alltför betydande risker, något som inte hade skett på rätt sätt inför Macchiarinis luftstrupstransplantationer. När alla förutsättningar är uppfyllda ska en skriftlig plan för behandlingen underställas en kommitté med oberoende experter. – Det ska också finnas ett informerat samtycke, med fullödig och begriplig information till patienten. Det här är krävande, men måste få ta sin tid, sa Nina Nelson Follin. Ansvarsfördelningen kan vara oklar Karin Dahlman-Wright, vikarierande rektor för Karolinska Institutet, talade om integrering mellan universitet och sjukhus. Oklarheter i ansvarsfördelningen togs upp i Asplunds utredning. – Det krävs en förståelse för varandras verksamheter och det är viktigt att vi ger samma budskap. Vi måste diskutera ansvar och befogenhet, sa Karin Dahlman-Wright. Hon beskrev hur samverkan mellan sjukhuset och KI bör gå till. –Det måste vara högt i tak, vi ska välkomna diskussioner om vetenskap och etik. Ingen ska kunna gömma sig bakom excellens eller status. Alla måste få komma till tals och ingen ska känna att en synpunkt är dum. Konferenser under ordnade former Under seminariet presenterades även riktlinjer för multidisciplinära konferenser. Sjukhuset har fått kritik för de multidisciplinära konferenser som hölls för Macchiarinis patienter. – De multidisciplinära konferenserna är den viktigaste beslutsprocessen som finns för en patient. Många har tagit för givet att man vet vad en sådan konferens är, men det är inte bara att träffas, sa Harald Blegen, chef för Tema Cancer, som arbetat med riktlinjerna. Sjukhuset har även gått igenom ett antal medicinska begrepp. Begreppet ”vitalindikation” ska inte längre användas, eftersom det är alltför vagt och ger utrymme för enskilda medarbetares tolkning. På Karolinska Universitetssjukhuset har ”vitalindikation” använts för situationer då patienternas tillstånd varit hotande på sikt, medan andra sjukhus vanligen avser patienter som riskerar att dö inom några få timmar eller dygn.     Text: Ann Patmalnieks   Mer om de nya riktlinjerna: Karolinska Universitetssjukhuset har antagit tolv regler för användning av obeprövade metoder. Det ska vara ett levande dokument som kan uppdateras allteftersom. Obeprövade metoder definieras som nya metoder som kan användas på en allvarligt sjuk patient när beprövade behandlingar saknas eller har visat sig vara ineffektiva. Riktlinjerna för multidisciplinära konferenser innehåller detaljerade krav på metod, ansvarsfördelning och dokumentation. En särskild punkt tar upp att ansvarig chef ska säkerställa att deltagarna är insatta i riskerna med grupptänkande. Dessa riktlinjer är ett förslag som kan komma att justeras innan de antas. Under en multidisciplinär konferens möts specialister från olika discipliner och professioner för att gemensamt rekommendera en behandlingsstrategi. 
 Open menu Share
0		0	
03/28/17--03:10: Tetris på akuten kan förebygga symtom vid posttraumatisk stress
Skärmspelet Tetris kan förebygga obehagliga påträngande minnen, som en del av oss utvecklar efter traumatiska händelser. Forskare har nu kunnat visa hur personer som råkat ut för motorolyckor får minskade symtom av påträngande minnesbilder om de inom sex timmar efter olyckan har fått spela Tetris på akuten efter att de också fått återkalla minnet av olyckan. Studien, som genomförts av forskare vid Karolinska Institutet tillsammans med bland annat brittiska forskare vid Oxfords universitet, publiceras i tidskriften Molecular Psychiatry. Posttraumatisk stress (PTSD) kan drabba personer som har varit med om trauman som krig, tortyr, våldtäkter, motorolyckor eller andra situationer där de upplevde att deras eget eller någon annans liv var i fara. Alla som är med om trauman utvecklar inte den här formen av psykologisk ohälsa, men för den drabbas är ett av de vanligaste symtomen återkommande och påträngande minnesbilder av det skrämmande traumat, som i dagligt tal kallas flashbacks. Som behandlingsform för den som redan har utvecklat dessa symtom på PTSD används ofta kognitiv beteendeterapi, men i dag saknas förebyggande insatser. Emily Holmes, professor i psykologi vid institutionen för klinisk neurovetenskap vid Karolinska Institutet, har länge studerat vilka förebyggande effekter som skärmspelet Tetris, tillsammans med andra beteendepsykologiska åtgärder, kan ha på obehagliga, påträngande minnen. Tidigare har hon studerat friska individer i kontrollerade labbmiljöer. Tillsammans med Lali Iyadurai, forskare vid Oxfords universitet, har hon nu för första gången tagit vidare sin modell som använts i labbmiljöerna och nu gjort kliniska studier på personer som har råkat ut för motorolyckor. Tidigare studier visar att ungefär var fjärde person som har varit med om en motorolycka utvecklar PTSD. Väntade på akuten – Vår hypotes var att de påträngande minnesbilderna skulle bli färre till antalet om de drabbade fick spela Tetris som en del av en beteendepsykologisk intervention medan de väntade på akuten. Eftersom spelet är visuellt krävande ville vi se om det kunde förhindra att de traumatiska minnesbilderna befästes, säger Emily Holmes. I studien ingick 71 patienter som varit med om en motorolycka. På akutmottagningen fick hälften av dem genomgå en behandlingsinsats där det ingick att också spela skärmspelet Tetris medan hälften fick utföra en annan uppgift. Samtliga genomförde uppgiften inom sex timmar efter motorolyckan. Resultatet visade att forskarna hade rätt i sin hypotes. De som hade spelat Tetris hade färre påträngande minnen totalt sett den närmsta veckan efter olyckan jämfört med kontrollgruppen. Forskarna kunde också se att dessa minnesbilder klingade av snabbare. – Den första veckan är betydelsefull för våra patienter, man åker hem och måste anpassa sig och ta hand om sig själv, då är det svårt med påträngande minnen. Ofta handlar det om flera påträngande minnesbilder om dagen, säger Lali Iyadurai. Antalet påträngande minnesbilder Forskarna huvudfokus var antalet påträngande minnesbilder veckan efter traumat. Därför behövs mer forskning på större patientgrupper för att bland annat se om de positiva psykologiska effekterna håller i sig under en längre tid, som till exempel en månad då man som tidigast kan ställa diagnosen PTSD. Men också om tekniken med skärmspel kan användas för personer som redan har utvecklat PTSD, som till exempel flyktingar, där nästan varannan har symtom på PTSD. – Vem som helst kan påverkas av ett trauma. I framtiden skulle det kunna göra stor skillnad för ett stort antal människor om vi kan använda enkla beteendepsykologiska åtgärder med skärmspel för att förebygga lidande efter trauman, så att de slipper plågsamma minnen. Men mer forskning behövs inom området, säger Emily Holmes. Forskarna vid Karolinska Institutet och Oxfords universitet har samarbetat med kollegor vid Medical Research Council Cognition and Brain Sciences Unit, Cambridge i Storbritannien, Ruhr universitet i Tyskland och East Anglia universitet i Storbritannien. Arbetet har finansierats med medel från bland andra Medical Research Council i Storbritannien, UK National Institute for Health Research och The Wellcome Trust. Publikation Preventing Intrusive Memories after Trauma via a Brief Intervention Involving Tetris Computer Game Play in the Emergency Department: A Proof-of-Concept Randomized Controlled Trial Lalitha Iyadurai, Simon E. Blackwell, Richard Meiser-Stedman, Peter C. Watson, Michael B. Bonsall, John R. Geddes, Anna C. Nobre, Emily A. Holmes Molecular Psychiatry, online 28 March 2017, doi:10.1038/mp.2017.23 
 Open menu Share
0		0	
03/30/17--01:05: Många beviljade anslag till KI från Cancerfonden
Cancerfondens forskningsnämnd fattade den 21 mars beslut om forskningsanslag i olika kategorier. Av 14 beviljade anslag gick 9 stycken till Karolinska Institutet. Forskare från Karolinska Institutet återfinns inom följande ansökningskategorier: Postdoktortjänst (3 år) Syftet är att gagna cancerforskningen genom att rekrytera framgångsrika yngre forskare till området. Av 46 ansökningar beviljades fyra ansökningar. Tre av dessa gick till Karolinska Institutet: Bennie Lemmens, Das Srustidhar och Nathaniel Vacanti. Junior Investigator Award (6 år) Syftet är att rekrytera disputerade cancerforskare som vill etablera eget forskningsprogram och ge dem möjlighet att under en sexårsperiod på heltid ägna sig åt cancerforskning.  Av 38 ansökningar beviljades två. Båda dessa är hemmahörande på Karolinska Institutet: Maria Genander och Jenny Mjösberg. Junior Clinical Investigator Award 50–70% (2x3 år) Syftet är att bereda kliniskt verksamma, disputerade cancerforskare, såväl etablerade som yngre, möjlighet att under en längre sammanhängande period ägna sig åt forskning. Av tio inkomna ansökningar beviljades två. Båda dessa är från Karolinska Institutet: Christofer Juhlin och Johanna Ungerstedt. Fellowships i Pankreascancerforskning (3 år) För att stärka svensk pankreascancerforsning gjorde Cancerfonden en särskild satsning och utlyste två Fellowships i pankreascancerforskning. Av tio ansökningar beviljades två. En av dessa gick till Linda Bojmar vid Karolinska Institutet. Forskarskola (3 år) Avsikten med anslaget är att möjliggöra drift av forskarskola som är riktad till målgruppen doktorander med projekt inom ämnesområdet cancer. De båda ansökningar som kom in beviljades. Den ena gick till NatiOn (Nationell forskarskola i kliniskt och translationell cancerforskning) med Dan Grandér vid Karolinska Institutet som huvudsökande. 
 Open menu Share
0		0	
03/30/17--05:55: Svenskt prostatacancertest införs i Europa
Det nya Stockholm3-testet för förbättrad diagnos av prostatacancer får nu pengar från EIT Health, European Institute of Innovation and Technology inom hälsoområdet, för att snabbare nå ut till medborgare i delar av Europa. I ett första steg ska testet utprovas i Tyskland, Holland och Belgien. Bakom testet står forskare vid Karolinska Institutet. Stockholm3-testet är ett blodtest som hittar 20 procent fler män med aggressiv prostatacancer och samtidigt minskar antalet onödiga vävnadsprov med hälften jämfört med dagens praxis. Testet finns sedan december 2016 tillgängligt för den svenska vården. Testet kombinerar fem proteinmarkörer, över 100 genetiska markörer, kliniska data och en beslutsalgoritm för att bedöma risken för en behandlingskrävande prostatacancer. Testet baseras på forskning som genomförts vid Karolinska Institutet. Det är utprovat på närmare 60 000 män i åldern 50-70. Resultaten har publicerats i bland annat The Lancet Oncology, Nature Reviews Clinical Oncology och European Urology Focus.  Sedan tidigare är det klart att det brittiska prostatacancerförbundet finansiellt stöttar en validering av testet i det brittiska hälsosystemet.  Forskningen för att ta fram Stockholm3-testet har finansierats av Stockholms läns landsting och utvecklats i samarbete med Thermo Fisher Scientific. Professor Henrik Grönberg har patentansökningar inom prostatacancerdiagnostik. För frågor, kontakta:  Henrik Grönberg, överläkare, professor  Tel: 08-52482347 eller 070-3411356 E-post: henrik.gronberg@ki.se 
 Open menu Share
0		0	
03/31/17--05:34: KI-forskaren Henrik Ehrsson tilldelas Göran Gustafssonprisen i medicin
Henrik Ehrsson är professor i kognitiv neurovetenskap vid Karolinska Institutet och tilldelades i dag Göran Gustafssonprisen 2017 i medicin av Kungl. Vetenskapsakademien. I sin forskning använder Henrik Ehrsson virtual reality-teknik för att undersöka hur sinnena kan påverka den kroppsliga jag-uppfattningen i gränslandet mellan neurovetenskap och psykologi. Han får priset ”för sina grundläggande och eleganta studier av funktioner i hjärnan kopplade till människans uppfattning av den egna kroppen”. Prissumman är 4,5 Mkr i forskningsanslag, fördelat på tre år, samt ett personligt pris på 250 000 kronor Årets fem mottagare av Göran Gustafssonprisen delar på nästan 24 miljoner kronor och belönas för framstående forskning inom matematik, fysik, kemi, molekylär biologi och medicin. 
 Open menu Share
0		0	
04/03/17--02:17: Ökad risk att ta sitt liv under studietiden
Studenter vid universitet och högskolor har mer än dubbelt så hög självmordsrisk som personer med avslutade universitets- eller högskolestudier. Det visar en ny studie från Karolinska Institutet som publiceras i onlinetidskriften BMJ Open. I den registerbaserade studien ingick alla personer mellan 18 och 39 år som bodde i Sverige under åren 1993-2011, ungefär fem miljoner individer. Man vet sedan tidigare att självmordsrisken är lägre hos högutbildade än hos lågutbildade. För att ta reda på studietidens inverkan valde forskarna därför att fokusera på jämförelsen mellan personer som studerar på universitet eller högskola och personer som tidigare genomfört sådana studier. Hos studenter var risken för självmord mer än fördubblad jämfört med personer som tidigare studerat, även efter att forskarna justerat för faktorer såsom ålder och tidsperiod. Oklart vad det beror på – Det verkar alltså vara just under studietiden som det finns en ökad risk att ta sitt liv. Så vitt vi vet finns det inga tidigare studier med nationell täckning av självmord bland studerande, varken i Sverige eller utomlands, säger Christine Takami-Lageborn, läkarstudent och blivande doktorand vid institutionen för klinisk neurovetenskap på Karolinska Institutet. Vad riskökningen beror på är oklart. Forskarna har till exempel inte undersökt om olika utbildningar skiljer sig åt eller om studenter i större utsträckning än andra är stressade eller drabbade av psykisk ohälsa. Studenthälsan en viktig resurs – Det vi vill lyfta fram är att självmord kan förhindras och att studenter är en grupp man faktiskt kan nå, till exempel genom Studenthälsan som är en viktig resurs. Studien pekar på betydelsen av att upptäcka vilka studenter som är i riskzonen, vilket det bör finnas goda möjligheter till, säger Christine Takami-Lageborn. Studien visar också att studenter har en högre risk att dö i olyckor samt att dö oavsett orsak jämfört med personer som avslutat sina universitets- eller högskolestudier. Forskningen har finansierats av Forte, Svenska Läkaresällskapet och Söderström Königska fonden. Publikation “Ongoing university studies and the risk of suicide. A register-based nationwide cohort study of 5 million young adult and middle-aged individuals in Sweden, 1993–2011” Christine Takami Lageborn, Rickard Ljung, Marjan Vaez, Marie Dahlin BMJ Open 2017;7: e014264. doi:10.1136/ bmjopen-2016-014264 
 Open menu Share
0		0	
04/04/17--07:16: KI utreder hur färre patienter på Karolinska Universitetssjukhuset påverkar utbildning och forskning
Karolinska Institutets utbildningar och translationella forskning påverkas när färre patienter än väntat kommer att vårdas på nya Karolinska Universitetssjukhuset i Solna. KI:s ledning har därför begärt en intern genomlysning av konsekvenserna. – När man startar en intensivakut på nya Karolinska Universitetssjukhuset 2018 för enbart särskilda patientgrupper, innebär det en neddragning. I princip har KI inte problem med vårdval och utflyttning, men det kommer att drabba bland annat läkar- och sjuksköterskeutbildningen och kan göra det omöjligt eller försvåra för oss att uppfylla lärandemålen, säger Anders Ekbom, vikarierande prorektor på KI. I mars kom det tjänsteutlåtande som ligger till grund för landstingsfullmäktiges beslut om hur sjukvårdens verksamhet ska förändras i Stockholm. Den nya intensivakuten kommer att vara högspecialiserad och ta emot betydligt färre patienter än väntat och bara de svårast sjuka. De flesta patienter kommer istället att tas om hand hos primärvården med husläkare, närakuter och vid de andra akutsjukhusen. Det innebär att diagnoserna blir för få på det nya sjukhuset för att exempelvis blivande läkare ska kunna tränas i sitt yrke. Akutverksamheten anses extremt viktig i utbildningen. – Vi har förklarat i våra samtal med SLL att samverkan med KI inte har skett i tillräckligt hög grad i den här planeringsprocessen. Detta kommer även att framgå i det ännu inte justerade protokollet från ett KI-SLL-ledningsgruppsmöte, då förslaget presenterades, säger Anders Ekbom. KI har nu initierat en intern genomlysning av konsekvenserna av beslutet för utbildning och forskning. – I genomlysningen ska även alternativa lösningar identifieras, inom ramen för det nya vårdlandskapet, vilket bör leda till en modifiering av SLL:s förslag till verksamhetsinnehåll, säger Anders Ekbom. Han oroas över att den translationella forskningen påverkas när patientunderlaget minskar. Just nu satsas mycket pengar på att bygga forskningsinfrastruktur genom forskningshuset Bioclinicum vid nya Karolinska Universitetssjukhuset och Biomedicum vid KI. – Vi anser att utbildning och forskning nu måste flyttas med till där patienterna kommer att finnas i primärvård, specialistmottagningar och sjukhus utanför nya Karolinska Universitetssjukhuset. Både de offentliga och privata aktörerna måste få ett forsknings- och utbildningsuppdrag. Men det nya vårdlandskapet måste också vara tillräckligt rustat för att kunna ta detta uppdrag, vilket det i nuläget råder tveksamheter om. Den 31 maj ska genomlysningen vara klar. Text: Helena Mayer 
 Open menu Share
0		0	
04/05/17--09:03: Självskadebeteende kopplat till våld mot andra
Det finns en koppling mellan vård för självskadebeteende och risken att dömas för våldsbrott. Det visar en svensk registerstudie av forskare vid Karolinska Institutet som nu publiceras i den vetenskapliga tidskriften JAMA Psychiatry. Att skada sig själv genom att till exempel skära sig, bränna sig eller överdosera läkemedel för att bli av med smärtsamma känslor är ett allvarligt och vanligt förekommande beteende. Avsiktligt självskadebeteende kan också vara självmordsförsök utan dödlig utgång. Man har länge misstänkt att det finns en förhöjd risk för våld mot andra om man är våldsam mot sig själv, men de studier som gjorts hittills har haft flera brister. Forskare vid Karolinska Institutet har därför med hjälp av svenska register studerat kopplingen mellan avsiktligt självskadebeteende och våldsbrottsdomar. Registren ger unika möjligheter att studera detta samband eftersom hela befolkningen ingår. Delad underliggande sårbarhet I studien ingick alla svenska medborgare födda 1982–1998, totalt 1 850 525 personer som följdes från 15 års ålder. 55 185 av dessa vårdades under uppföljningstiden för självskadebeteende, 66 561 dömdes för våldsbrott och 8 155 vårdades både för självskadebeteende och dömdes för våldsbrott. De personer som någon gång vårdats för självskadebeteende hade fem gånger högre risk att dömas för våldsbrott än personer som aldrig vårdats för självskada. – Sårbarhet för självskada tycks öka risken för uttryck av våld, men vi fann inget stöd för att självskada orsakar våldsbrottslighet. När vi vände analysen, och undersökte risken för självskada hos våldsbrottsdömda, fann vi en liknande association. Tillsammans tyder detta på att självskadebeteende och att dömas för våldsbrott är uttryck för en delad underliggande sårbarhet, säger Hanna Sahlin, forskarstuderande vid institutionen för klinisk neurovetenskap på Karolinska Institutet. Nästan lika många män som kvinnor vårdades för självskadebeteende under uppföljningsperioden. Risken för att bli dömd för våldsbrott var särskilt hög för kvinnor med självskadebeteende och missbruk, hela sju gånger högre än för kvinnor utan självskadebeteende. Behöver fråga om självskadebeteende Även efter att forskarna justerat för tänkbara påverkande faktorer, såsom relevant psykiatrisk samsjuklighet och socio-ekonomiska faktorer, kvarstod en fördubblad risk för våldsbrottsdom om man vårdats för självskadebeteende. Detta gällde både när män och kvinnor analyserades separat och när de analyserades tillsammans. – Vi behöver fråga om aggressivitet mot andra när vi bedömer och behandlar självskadande individer, men vi behöver också fråga om självskadebeteende när vi bedömer och behandlar aggressiva individer, konstaterar Hanna Sahlin. Studien finansierades av Vetenskapsrådet, Stiftelsen Marcus och Amalia Wallenbergs Minnesfond, Forte, Stockholms läns landsting och Karolinska Institutet. Publikation “Association Between Deliberate Self-harm and Violent Criminality” Hanna Sahlin, Ralf Kuja-Halkola, Johan Bjureberg, Paul Lichtenstein, Yasmina Molero, Mina Rydell, Erik Hedman, Bo Runeson, Jussi Jokinen, Brjánn Ljótsson, Clara Hellner JAMA Psychiatry, online 5 april 2017, doi:10.1001/jamapsychiatry.2017.0338 
 Open menu Share
0		0	
04/05/17--11:22: Karolinska Institutet kommenterar artikel i Dagens Nyheter
Kommentar: Dagens Nyheter har publicerat en artikel om ekonomiska oegentligheter vid en institution på Karolinska Institutet, KI. KI:s internrevision utredde i höstas ärendet och pekade då på missförhållanden som inte är acceptabla. Det handlar om ett företag som har sålt tjänster till och fakturerat KI och hade kopplingar till anställda vid KI. – Det här är mycket allvarligt och vi har därför lämnat ärendet vidare till personalansvarsnämnden och statens ansvarsnämnd, säger Per Bengtsson, universitetsdirektör vid KI. En av de inblandade har därefter fått en varning av personalansvarsnämnden. Ett annat ärende ligger just nu i statens ansvarsnämnd, SAN. Beroende på utfallet i SAN kan det bli aktuellt med ytterligare åtgärder. 
 Open menu Share
0		0	
04/06/17--07:13: Fyra ledamöter åter utsedda till KI:s styrelse av regeringen
Regeringen har idag beslutat att förordna fyra ledamöter till KI:s styrelse, konsistoriet, för perioden 1 maj 2017 – 30 april 2020. Ledamöterna är: Verkställande direktören Sofia Heidenberg Justitierådet Marianne Lundius F. verkställande direktören Jonas Milton F. rektorn Lisa Sennerby Forsse De fyra ledamöterna sitter i styrelsen sedan tidigare. En ny nomineringsomgång genomfördes dock därför att regeringen förändrade processen för att utse styrelseledamöter för universitets- och högskolestyrelser. 
 Open menu Share
0		0	
04/06/17--08:25: Karolinska Institutet med i EU-satsning mot kärlsjukdomar
Den första mars 2017 gick starten för ett internationellt EU-finansierat konsortium, kallat INTRICARE, där 15 doktorandprojekt vid tre europeiska universitet öronmärkts för forskning för att hitta nya behandlingar mot kärlsjukdom. Karolinska Institutet är värd för fyra av projekten. Doktorandprojekten är så kallade European Joint Doctorate (EJD) och innebär att doktoranderna utbildas vid två värduniversitet. Det är första gången Karolinska Institutet får medel från EU för denna projekttyp. Konsortiet finansieras med medel från Marie Sklodowska-Curie Actions (MSCA) och koordineras från CARIM Maastricht University i Nederländerna. Universitätsklinikum Aachen i Tyskland är det tredje värduniversitetet. Spännande resa för doktoranderna – Det är bra för Karolinska Institutet att vara med, tycker jag. Det är något av en kvalitetsstämpel. Framför allt blir det en spännande resa för doktoranderna, säger Johan Frostegård, professor vid institutet för miljömedicin på Karolinska Institutet och handledare till ett av projekten. De tre övriga projekten handleds av professorerna Magnus Bäck vid institutionen för medicin, Solna, Ulf Hedin vid institutionen för molekylär medicin och kirurgi och Peter Stenvinkel vid institutionen för klinisk vetenskap, intervention och teknik. Tidigare samarbeten med Maastricht University och Universitätsklinikum Aachen har banat väg för Karolinska Institutets medverkan. – Det är flera grupper på Karolinska Institutet som har samarbetat med forskare på Maastricht i tidigare projekt, bland annat om kärlförkalkning, vitamin K och för tidigt åldrande av kärl. Det är därför Karolinska Institutet är med i det här samarbetet, säger Peter Stenvinkel. Angriper problemet från olika håll Peter Stenvinkels projekt ska undersöka varför kärlen hos patienter med avancerad njursvikt åldras så snabbt. Projektet med Johan Frostegård ska studera hur specifika fetter kan användas immunologiskt för att utveckla vaccin mot kärlförkalkning. Magnus Bäcks projekt ska undersöka hur inflammation gör förkalkningar i kärlen instabila, och hur det kan behandlas. I Ulf Hedins projekt blir fokus att studera vilka gener som kan bidra till förkalkning i kärlväggarnas muskulatur. – Förhoppningen är naturligtvis att alla de här projekten så småningom ska leda till nya behandlingsmetoder. Att vi nu kan kombinera olika patientgrupper och få tillgång till den fantastiska infrastruktur och de metoder som finns i Maastricht och Aachen gör att det här kan bli ett viktigt forskningsprojekt i en alltmer åldrande europeisk befolkning, säger Peter Stenvinkel. I dagsläget pågår rekrytering av doktorander till projekten som ska löpa över fyra års tid.   Text: Mårten Göthlin 
 Open menu Share
0		0	
04/07/17--22:50: Karolinska Institutet flaggar på halv stång
Idag, lördagen den 8 april, flaggar Karolinska Institutet på halv stång för att hedra de som drabbades av attacken på Drottninggatan i Stockholm i går. Regeringskansliet m fl flaggar på halv stång. 
 Open menu Share
0		0	
04/10/17--01:24: Fem KI-forskare bland de mest citerade i världen
Fem forskare vid Karolinska Institutet placerar sig på 2016 års lista över ”Highly Cited Researchers”. Totalt listas 3 000 forskare över hela världen som de mest citerade, och på så sätt också de mest inflytelserika, inom 21 olika ämnesområden. Listan tas fram av Clarivate Analytics och bygger på information från Web of Science över de mest citerade toppublikationerna under åren 2004-2014. Underlaget består av 128 887 vetenskapliga artiklar. - Jag ser listan som ett av flera uttryck för att KIs forskare gör bra och relevant forskning, säger Anders Gustafsson. dekan för forskning. KI-forskare som kvalade in på listan: Bengt Winblad, institutionen för neurobiologi, vårdvetenskap och samhälle (NVS) Dag Aarsland, institutionen för neurobiologi, vårdvetenskap och samhälle (NVS) Jan-Åke Gustafsson, institutionen för biovetenskaper och näringslära (BioNut) Magnus Ingelman-Sundberg, institutionen för fysiologi och farmakologi (FYFA) Ronald van Vollenhoven, institutionen för medicin, Solna (MedS) Av de medicinska fakulteterna i Sverige var det, förutom medarbetare vid KI, fyra forskare vid Uppsala universitet och två forskare vid Lunds universitet som placerade sig på listan.   
 Open menu Share
0		0	Hallå där, Cissi Askwall, generalsekreterare för Vetenskap & Allmänhet som samordnar March for Science den 22 april. Ett trettiotal organisationer stödjer March for Science i Sverige, däribland Karolinska Institutet. Vad handlar manifestationen om? – Det är en manifestation för vetenskap och för fakta. Det är viktigt att komma ihåg att det inte är en demonstration mot vissa makthavare och så kallade alternativa fakta, säger Cissi Askwall. Målen för March of Science är att visa på vikten av öppenhet i forskning, kritiskt tänkande, ett vetenskapligt angreppssätt och källkritik. Men också vikten av dialog kring forskning, och hur den kan användas, och att politiker ska få tillgång till och använda sig av evidensbaserad vetenskap. – Här i Sverige kommer marschen att gå i Stockholm, Göteborg, Uppsala och Umeå. Ser man till hela världen så kommer March for Science gå i cirka 500 städer. Studenter på Karolinska Institutet var tidiga att haka på det globala initiativet. – De har varit eldsjälar i vår grupp redan från start och det är också väldigt roligt att KI stödjer March for Science, säger Cissi Askwall. Var kommer marschen gå i Stockholm? – Vi startar på Mariatorget klockan tolv på dagen och går sedan till Medborgarplatsen där det kommer hållas tal av företrädare för vetenskapen. Vi kommer också ha artister och opinionsbildare på scenen. Den som vill anmäla sig kan hitta eventet på Facebook March for Science, Stockholm. 
 Open menu Share
0		0	
04/11/17--03:24: 11 miljoner till hjärtforskningsprojekt på Karolinska Institutet
Professor Anders Franco-Cereceda vid Karolinska Institutet får av industrimannen Fredrik Lundberg ytterligare 11 miljoner kronor för forskning om missbildad aortaklaff och hur det är kopplat till aortaaneurysm, pulsåderbråck i bröstkorgen. Det är tredje gången som Fredrik Lundberg donerar pengar till detta hjärtforskningsprojekt. Första donationen kom 2006 och totalt har Lundberg bidragit med 42 miljoner kronor till hjärtforskningsprojektet, som är ett av världens största i sitt slag.  Målet med forskningen, som drivs tillsammans med professor Per Eriksson vid Centrum för Molekylär Medicin på Karolinska Institutet, är att förstå de mekanismer som ligger bakom aortaklaffmissbildningar och varför detta ger ökad risk för aortaaneurysm. – Vi är oerhört glada och stolta över Fredrik Lundbergs starka engagemang för vår forskning. Forskning tar tid och det är en förmån att få samarbeta med en så uthållig och långsiktig donator, säger Karin Dahlman-Wright, vikarierande rektor vid Karolinska Institutet. Bikuspid aortaklaff, BAV, är en medfödd missbildning av aortaklaffen som beräknas drabba två procent av befolkningen. Det innebär att klaffen mellan hjärtats vänstra kammare och stora kroppspulsådern, aorta, har två fickor eller kuspar istället för som normalt tre. Cirka 200 000 svenskar har denna missbildning och hälften av dem beräknas behöva opereras någon gång under sin livstid. – Vi vill ta reda på varför vissa människor har en bikuspid aortaklaff och vilka som löper risk att utveckla bråck på aortan. Målet är att kunna förstå mekanismerna bakom detta och hitta biomarkörer för att bryta aneurysmutvecklingen. Hittills har vi bland annat visat att mekanismerna vid aortaaneurysm är helt olika beroende på klafftyp, säger Anders Franco-Cereceda, professor i thoraxkirurgi och prefekt vid institutionen för molekylär medicin och kirurgi, Karolinska Institutet. Forskarna har också identifierat genetiska markörer associerade med missbildad aortaklaff. Fredrik Lundberg är via sitt huvudägarskap i investeringsbolaget L E Lundbergföretagen bland annat storägare i företag som Holmen, Hufvudstaden, Indutrade och Industrivärden. Sedan 1997 är Fredrik Lundberg ledamot av Ingenjörsvetenskapsakademin. 
 Open menu Share
0		0	
04/12/17--23:05: Samband mellan kirurgens ålder och resultat efter cancerkirurgi
En kirurg som opererar matstrupscancer är som bäst mellan 52 och 56 års ålder. Det visar en ny studie från Karolinska Institutet som undersökt hur kirurgens ålder påverkar långtidsprognosen efter omfattande cancerkirurgi. Resultaten publiceras i den vetenskapliga tidskriften Annals of Surgery. Operation för matstrupscancer, vilket för många patienter är den enda botande behandling som finns idag, är ett omfattande ingrepp. Operationen är inte bara lång utan också tekniskt krävande. Tidigare studier har slagit fast att ett visst antal operationer av denna typ måste ha gjorts av en kirurg för att ett stabilt resultat för patienternas överlevnad ska uppnås. Men även om erfarenhet ofta tilltar med stigande ålder kan den fysiska förmågan sjunka med stigande ålder. Även psykologiska faktorer såsom riskbeteende och självförtroende kan tänkas förändras över tid. Forskare vid Karolinska Institutet har därför i en kohortstudie undersökt sambandet mellan kirurgens ålder och prognosen efter kirurgi. Studien omfattade alla patienter i Sverige som opererats för matstrupscancer mellan åren 1987 och 2010, totalt 1 761 operationer utförda av 139 kirurger, och jämförde överlevnaden på 90 dagars och fem års sikt. Studien kunde visa en förbättring av både korttids- och långtidsprognosen upp till en kirurgålder av 52 år, där en optimal nivå för patienternas överlevnad uppnåddes. Redan vid 56 års ålder vände dock kurvorna och både korttids- och långtidsdödligheten ökade igen. Den optimala åldersperioden för kirurgerna var alltså 52–56 år. Äldre kirurger kan behöva testas Även efter justering för flera störfaktorer, inklusive tumörstadium och kirurgvolym, hade kirurgens ålder ett eget prognostiskt värde. Forskarna påpekar dock att mer forskning behövs innan sambanden kan fastställas. – Om framtida studier bekräftar resultaten kan det finnas anledning att föreslå kirurger som närmar sig pensionsåldern att operera matstrupscancer tillsammans med annan erfaren kirurg. Man kan också tänka sig att äldre kirurger, likt piloter, på något sätt testas för sin förmåga att genomföra dessa särskilt långvariga och komplicerade operationer, säger Jesper Lagergren, professor i kirurgi vid institutionen för molekylär medicin och kirurgi på Karolinska Institutet som är huvudansvarig för studien. Forskningen är finansierad av Vetenskapsrådet och Cancerfonden. Publikation “Surgeon age in relation to prognosis after esophageal cancer resection” Sheraz Markar, Hugh Mackenzie, Pernilla Lagergren & Jesper Lagergren Annals of Surgery, online 7 april 2017, doi: 10.1097/SLA.0000000000002260 
 Open menu Share
0		0	
04/18/17--02:45: Kvinnors livskvalitet påverkas negativt av p-piller
Det vanligaste kombinerade p-pillret i Sverige har en negativ inverkan på kvinnors livskvalitet men ger ingen ökning av depressiva symtom. Det visar en stor randomiserad, placebokontrollerad studie av forskare vid Karolinska Institutet i samarbete med Handelshögskolan i Stockholm som publiceras i den vetenskapliga tidskriften Fertility and Sterility. – Trots att uppskattningsvis 100 miljoner kvinnor i världen använder p-piller vet vi idag förvånansvärt lite om p-pillrets effekt på kvinnors hälsa. Det vetenskapliga underlaget är mycket begränsat vad gäller p-pillrets effekt på livskvalitet och depression och det finns ett stort behov av randomiserade studier där p-piller jämförs med placebo, säger professor Angelica Lindén Hirschberg vid institutionen för kvinnors och barns hälsa på Karolinska Institutet. Hon har lett just en sådan studie tillsammans med docent Niklas Zethraeus vid institutionen för lärande, informatik, management och etik på Karolinska Institutet, Anna Dreber Almenberg vid Handelshögskolan och Eva Ranehill vid Universitetet i Zürich. 340 friska kvinnor i åldrarna 18–35 gavs slumpmässigt tre månaders behandling med antingen verkningslösa piller (placebo) eller p-piller innehållande etinylöstradiol och levonorgestrel, den vanligaste formen av kombinerade p-piller i Sverige. Varken försöksledare eller försökspersoner visste vilken behandling som gavs till vem. Kvinnorna som fick p-piller skattade sin livskvalitet signifikant lägre än de kvinnor som fick placebo. Både den generella livskvaliteten och specifika aspekter såsom humör/välmående, självkontroll och energinivå påverkades negativt av p-piller. Däremot sågs ingen signifikant ökning av depressiva symtom. Bör beaktas vid val av preventivmetod Eftersom förändringarna var relativt små måste resultaten tolkas med viss försiktighet, påpekar forskarna. För enskilda kvinnor kan dock den negativa inverkan på livskvalitet vara av klinisk betydelse. – Detta skulle i vissa fall kunna vara en bidragande orsak till låg följsamhet och oregelbunden användning av p-piller. Denna möjliga försämring av livskvalitet bör uppmärksammas och beaktas i samband med förskrivning av p-piller och vid val av preventivmetod, säger Niklas Zethraeus. Den typ av kombinerade p-piller som användes i studien (etinylöstradiol + levonorgestrel) rekommenderas i Sverige i första hand då den anses ha lägst blodproppsrisk bland de kombinerade p-pillren. Resultaten från studien kan inte generaliseras till andra sorters kombinerade p-piller eftersom de kan ha olika riskprofil och biverkningar. Studien finansierades av Jan Wallanders och Tom Hedelius stiftelse, Knut och Alice Wallenbergs stiftelse, Forte, Swiss National Science Foundation, Vetenskapsrådet, Karolinska Institutet och ALF-medel. Publikation Niklas Zethraeus, Anna Dreber, Eva Ranehill, Liselott Blomberg, Fernand Labrie, Bo von Schoultz, Magnus Johannesson, Angelica Lindén Hirschberg A first choice combined oral contraceptive influences general well-being in healthy women - a double-blind, randomized, placebo-controlled trial Fertility and Sterility, online 18 april 2017, doi:10.1016/j.fertnstert.2017.02.120 
 Open menu Share
0		0	
04/18/17--04:22: KI-professor delar utmärkelse med historiska kändisar
Per-Olof Berggren, professor i experimentell endokrinologi vid KI, har blivit invald som medlem i organisationen American Academy of Arts & Science. Han delar utmärkelsen med historiskt kända personer som Albert Einstein, Winston Churchill och Nelson Mandela. Per-Olof Berggren är verksam vid institutionen för molekylär medicin och kirurgi (MMK) på KI. Han kommer formellt att välkomnas in i akademin vid en ceremoni i Cambridge, Massachusetts i USA i oktober. American Academy of Arts & Science bildades 1780 för att främja konst, vetenskap och utbildning. Organisationen har i dag drygt 5000 medlemmar i hela värlen, alltifrån ledande företagsledare till prisbelönta forskare och konstnärer.  (Denna artikel har blivit uppdaterad och rättad.) Några kända medlemmar i American Academy of Arts & Science: Benjamin Franklin, Thomas Jefferson, George Washington, Alexander Graham Bell, Margaret Mead, John F. Kennedy, Martin Luther King Jr, Charles Darwin, Albert Einstein, Winston Churchill, Laurence Olivier, Akira Kurosawa, Mary Leakey och Nelson Mandela. 
 Open menu Share
0		0	
04/18/17--05:38: Hans Rosling tilldelas FN-pris postumt
Hans Rosling, professor i internationell hälsa vid Karolinska Institutet fram till sin bortgång tidigare i år, tilldelas postumt FN-priset United Nations Population Award. Priset delas ut av en av FN-organet United Nations Population Fund (UNFPA), för enastående prestationer inom befolkning och tillväxt. 
 Open menu Share
0		0	
04/19/17--04:24: KI-forskning bakom SVT-dokumentär om självmord
Var sjätte timme tar en människa sitt liv i Sverige. Men trots att självmord berör så många talar vi sällan om det. I den nya dokumentärserien i SVT bidrar Karolinska Institutets forskare med kunskap om självmordsforskning och hur antalet självmord skulle kunna minskas. Den 20 april har dokumentärserien ”30 liv i veckan” premiär i SVT. Titeln syftar på det faktum att drygt 1500 personer begick självmord i Sverige år 2015. Det innebär cirka 30 liv i veckan, ett självmord var sjätte timme. Men trots att självmord berör många talar vi sällan om det. Inom journalistiken har man exempelvis ofta avstått från att nämna dödsorsaken när någon har tagit sitt liv. Det har bidragit till en stigmatisering av självmord, säger Anne Lundberg, en av seriens två programledare. – Budskapet från samhället har varit att det här pratar vi inte om. Det har skambelagt självmordet, de anhöriga och alla som har överlevt ett självmordsförsök. Nu vill vi prata öppet om självmord för att minska skammen och i stället inge hopp. För forskningen visar att det inte är farligt att prata om och att det finns många sätt att förebygga självmord, säger Anne Lundberg. I tre program möter Anne Lundberg och programledarkollegan Sofia Helin människor som på olika sätt påverkats av självmord. De intervjuar även experter inom området, däribland forskare vid Karolinska Institutet. Att vända sig till forskningen både inför och under arbetet med programmet var en självklarhet, konstaterar Anne Lundberg. – Det här är känsliga frågor och vi ville få hjälp att lyfta dem på rätt sätt tillsammans med de som kan ämnet bäst. Forskarna har varit en ovärderlig hjälp, vi hade inte kunnat göra serien utan dem, säger hon. Psykisk sjukdom vanlig orsak Danuta Wasserman är professor i psykiatri och suicidologi vid Karolinska Institutet och en av forskarna som intervjuas. Hon är också chef för NASP, Nationellt centrum för sucidforskning och prevention av psykisk ohälsa vid KI. NASP är en expertfunktion för suicidprevention nationellt och internationellt, knutet till Världshälsoorganisationen, WHO. De flesta som tar sitt liv har en psykisk sjukdom, vanligen en svår depression, berättar Danuta Wasserman. Samtidigt är depressioner ganska vanliga tillstånd, och de allra flesta som är deprimerade tar inte sitt liv. Men människor med svåra depressioner behöver behandling, konstaterar hon. – Jag hoppas att serien ökar medvetenheten om depression och visar att det faktiskt finns hjälp att få. Omgivningen ska också förstå att man kan behöva ingripa – det är inte alltid individen själv förmår att söka hjälp eller själv är medveten om det dåliga skick man befinner sig i, säger Danuta Wasserman. Fler män än kvinnor Två tredjedelar av alla självmord begås av män. Män är mer våldsamma än kvinnor och konsumerar mer alkohol, vilket båda kan bidra till ökad självmordsrisk. Dessutom skiljer sig mäns hjälpsökande vid psykiska problem från kvinnors, berättar Gergö Hadlaczky som är forskare vid NASP och deltar som expert i programserien. – Män berättar mer sällan för sin omgivning att de är nedstämda eller deprimerade. Män söker i mindre utsträckning hjälp för psykiska problem och fokuserar ofta på kroppsliga symtom om man väl går till läkaren, inte på att man är nedstämd. Därför är det lättare att missa om en man är deprimerad eller självmordsbenägen, säger han. Gergö Hadlaczky hoppas att programserien ska bidra till ökad kunskap om självmord, göra ämnet mer aktuellt på samhällets agenda och mindre stigmatiserat. – Det är viktigt att kunna be om hjälp när man mår dåligt, inte minst för män. Alla ska vi också bry oss om människor som inte mår bra. Det är en myt att man inducerar självmord om man pratar om det. Att fråga hur någon mår, stanna och lyssna och slussa vidare till hjälp, kan i stället ha en preventiv effekt, säger Gergö Hadlaczky. Dokumentärserien har premiär torsdag den 20 april i Sveriges Television.   Text: Sara Nilsson Foto: Ulf Sirborn och SVT 
 Open menu Share
0		0	
04/20/17--01:20: Antidepressiv medicin under graviditet säkrare än förväntat
En storskalig analys av svenska registerdata tyder på att exponering för antidepressiv medicin i tidig graviditet är förknippad med färre risker än man tidigare trott. Exponerade barn hade ingen ökad risk för att utveckla autism eller ADHD. Studien, som publicerats i JAMA, är ett samarbete mellan forskare vid Indiana University, Karolinska Institutet och Harvard T.H. Chan School of Public Health. Forskarna fann endast en något ökad risk att födas för tidigt hos barn som exponerats för antidepressiv medicin under graviditetens första trimester. Efter att ha kontrollerat för flera andra riskfaktorer fann forskarna ingen ökad risk för autism, ADHD eller hämmad fostertillväxt. Risken att födas för tidigt var ungefär 1,3 gånger högre för exponerade barn jämfört med oexponerade barn. Analysen omfattade uppgifter om alla barn födda i Sverige mellan 1996 och 2012, totalt över 1,5 miljoner spädbarn. Den innehöll också registerdata om recept på antidepressiv medicin, autism och ADHD-diagnoser hos barn, genetiska relationer mellan föräldrar och barn, föräldrars ålders- och utbildningsnivåer och flera andra faktorer. Familjefaktorer påverkar Majoriteten av de antidepressiva läkemedlen som undersöktes i studien – 82 procent – var selektiva serotoninåterupptagshämmare, SSRI, den vanligaste typen av antidepressiv medicin. Några vanliga SSRI-preparat är fluoxetin (Prozac), sertralin (Zoloft) och citalopram (Celexa). Förutom behandling med dessa läkemedel under tidig graviditet undersökte forskarna även pappornas användning av antidepressiva läkemedel och mammornas användning av sådan medicin innan graviditeten. Båda dessa faktorer var förknippade med ökad risk för autism, ADHD och hämmad fostertillväxt hos barnen. Det pekar på att det är familjefaktorer, såsom genetik eller miljö, snarare än antidepressiv behandling under graviditet som påverkar utfallet. Från Karolinska Institutet medverkade Sara Öberg, Catarina Almqvist, Paul Lichtenstein och Henrik Larsson vid institutionen för medicinsk epidemiologi och biostatistik. Studien finansierades delvis av National Institute of Healths National Institute of Mental Health och National Institute on Drug Abuse, Indiana Institute of Clinical and Translational Sciences och Vetenskapsrådet. Denna nyhetsartikel baseras på ett pressmeddelande från Indiana University. Publikation Ayesha C. Sujan, Martin E. Rickert, A. Sara Öberg, Patrick D. Quinn, Sonia Hernández-Díaz, Catarina Almqvist, Paul Lichtenstein, Henrik Larsson, Brian M. D’Onofrio "Associations of Maternal Antidepressant Use During the First Trimester of Pregnancy With Preterm Birth, Small for Gestational Age, Autism Spectrum Disorder, and Attention-Deficit/Hyperactivity Disorder in Offspring" JAMA, online 18 april 2017. doi:10.1001/jama.2017.3413 
 Open menu Share
0		0	
04/24/17--04:05: Här manifesterar Stockholm för vetenskap och fakta
Drygt 2 500 personer gick i March for Science i Stockholm under lördagen den 22 april. Den globala manifestationen för forskning, vetenskap och källkritik ägde rum på 605 platser i världen samtidigt, och bland deltagarna fanns Karolinska Institutets medarbetare och studenter. 
 Open menu Share
0		0	
04/25/17--06:39: Medicinska Föreningen firade 140 år med jubileumsbankett
Cirka 180 gäster kom för att fira Medicinska Föreningens 140 år under jubileumsbanketten den 22 april. Karolinska Institutet passade på att gratulera med en donation på 4,5 miljoner kronor till renoveringen av kårhuset. 
 Open menu Share
0		0	
04/26/17--08:52: KI kommenterar DN-artikel om oklarheter kring försäljning av IT-plattform inom Program 4D
Kommentar: Dagens Nyheter har publicerat en artikel om en internutredning vid Karolinska institutet som granskar hur en försäljning av en IT-plattform inom Program 4D gått till. Det var efter intern kritik mot styrgruppsordföranden för Program 4D, som KI:s ledning beslutade att låta internrevisionen utreda om något fel begåtts vid försäljningen. Under tiden som utredningen pågår har styrgruppsordföranden valt att ta time-out från sitt uppdrag. 
 Open menu Share
0		0	
04/27/17--01:05: Sömnapné hos barn vanligt men svårdiagnostiserat
Andningsuppehåll under sömnen på grund av förstorade halsmandlar är vanligt hos barn i förskoleåldern och kan leda till allvarliga komplikationer, men de metoder som vanligen används för att ställa diagnos är subjektiva och otillförlitliga. Det visar Anna Borgström i sin avhandling från Karolinska Institutet där hon även utvärderat olika kirurgiska behandlingar. Obstruktiv sömnapné drabbar 5-6 procent av alla barn i förskoleåldern och innebär upprepade andningsuppehåll under sömnen. Om tillståndet inte behandlas kan det störa hjärnans utveckling och leda till komplikationer såsom inlärningssvårigheter och beteendestörningar med ADHD-liknande symtom. I extrema fall kan det till och med leda till hjärtsvikt. Det som idag anses vara den bästa metoden för att diagnostisera obstruktiv sömnapné hos barn är polysomnografi, men det är en resurskrävande undersökning som behöver utföras på sömnlaboratorium. Därför har läkare ofta förlitat sig på en klinisk undersökning i kombination med ett specifikt frågeformulär (OSA-18) för att ställa diagnos. Anna Borgström, specialistläkare inom öron-näsa-hals och forskare vid institutionen för klinisk vetenskap, intervention och teknik på Karolinska Institutet visar dock i sin avhandling att frågeformuläret inte har något diagnostiskt värde. Symtomen missas lätt – Det behövs bättre och billigare diagnostiska metoder. Eftersom symtomen är ospecifika och andningsuppehållen ofta uppstår sent på natten missas diagnosen sannolikt i många fall, säger Anna Borgström. Orsaken till obstruktiv sömnapné hos barn är oftast förstorade tonsiller (halsmandlar) och behandlingen är då operation. Tonsilloperation är ett av de vanligaste kirurgiska ingreppen på barn, tusentals sådana görs årligen i Sverige. Avhandlingen visar att antalet operationer ökat under de senaste decennierna och att allt yngre barn nu opereras på indikationen obstruktiv sömnapné. Vill uppmärksamma diagnosen Det är främst två olika metoder som används, tonsillektomi som innebär att hela tonsillerna avlägsnas eller tonsillotomi då endast delar av tonsillerna avlägsnas. Den senare metoden har tagit över allt mer, trots att det har saknats randomiserade studier som jämför de båda metoderna. En sådan efterfrågad studie ingår i Anna Borgströms avhandling och publicerades nyligen i den ansedda tidskriften Pediatrics. Studien visar att metoderna har likvärdiga resultat för behandling av obstruktiv sömnapné hos barn i förskoleåldern, men att det finns viss risk för återväxt av halsmandlarna och behov av ny operation när halsmandlarna endast avlägsnats delvis. – Med min avhandling vill jag uppmärksamma att obstruktiv sömnapné och förstorade halsmandlar är ett vanligt tillstånd som faktiskt kan få stora konsekvenser. Förhoppningen är att min forskning ska bidra till ett bättre omhändertagande av förskolebarn med dessa besvär, säger Anna Borgström. Anna Borgström disputerade den 24 mars 2017 med avhandlingen ”Pediatric obstructive sleep apnea – evaluation of questionnaire and surgical treatment”. 
 Open menu Share
0		0	
04/27/17--03:55: Ole Petter Ottersen blir ny rektor vid Karolinska Institutet
Regeringen har den 27 april  beslutat att utse Ole Petter Ottersen till ny rektor vid Karolinska Institutet. Han tillträder sin tjänst den 1 augusti 2017. – Jag är hedrad över att utnämnas till rektor vid Karolinska Institutet - ett universitet som jag har sett upp till under hela min karriär. Det är ett stort privilegium att få leda en sådan framstående institution, säger Ole Petter Ottersen. – Jag ser fram emot att komma igång och arbeta tillsammans med KI:s många begåvade forskare, styrelseledamöter, personal, studenter och många samarbetspartners nationellt och internationellt. Tillsammans kommer vi att stärka allmänhetens förtroende och intern entusiasm och stolthet, fortsätter han. Idag är Ole Petter Ottersen rektor vid universitetet i Oslo. Han är professor i medicin och har haft flera ledande positioner vid universitetet, bland annat som forskningsdekan för den medicinska fakulteten. Anställningen som rektor vid KI gäller från och med den 1 augusti 2017 till och med den 28 februari 2022. 
 Open menu Share
0		0	
04/29/17--01:21: Felaktig artikel i Dagens Nyheter
Kommentar: Den 28 april publicerade Dagens Nyheter, DN, en artikel om att åklagare valt att inleda en förundersökning efter att KI polisanmält misstänkta ekonomiska oegentligheter vid en institution. I artikeln publicerade DN felaktigt en bild på professor Martin Ingvar. Martin Ingvar är inte föremål för någon förundersökning och ingår inte på något sätt i det ärende som DN skriver om. DN har vidgått felet och har den 29 april publicerat en ursäkt för publiceringen. 
 Open menu Share
0		0	
05/04/17--01:44: Hallå där ... Stefan Eriksson, ny vicedekan för infrastruktur!
Hallå där Stefan Eriksson, du är ny vicedekan för infrastruktur på Karolinska Institutet, med fokus på forskningsinfrastruktur. Vad innebär ditt nya uppdrag? – Övergripande handlar det om de nya forskningsmiljöer som nu skapas, om den djurexperimentella verksamheten, om avbildningsverksamhet med tung och dyr utrusning, biobanker och inte minst kring forskningsdata och hanteringen av dessa data samt om KI:s verksamhet i SciLifeLab. – Det innebär också att vara behjälplig och medverka i eventuella nationella ansökningar som KI ska delta i, där man kan få support för infrastruktur. Just nu håller vi även på att etablera ett infrastrukturråd som ska ta fram en strategi för KI:s övergripande forskningsinfrastruktur. Hälso- och sjukvårdens snabba förändring kommer att drastiskt påverka hur vi kan få tillgång till kliniska data och hantera dessa. Varför behövs en vicedekan för detta? – Det krävs en övergripande och väl genomarbetad plan för hur KI ska prioritera och finansiera den framtida forskningsinfrastrukturen – allt större fokus har hamnat på universitetens eget ansvar och egna möjligheter att finansiera forskningsinfrastruktur. Hur bidrar det till forskningen? – Det behövs väldigt avancerad utrustning i många fall. Och att följa utvecklingen på olika områden med olika typer av utrustning kräver en högt specialiserad kompetens som måste samordnas mellan de olika sajterna Bioclinicum, Neo – Ana 8-Framtidens labb och Biomedicum samt den övriga institutionella verksamheten på KI, och de olika behoven som KI:s forskare har. Det är också nödvändigt att ständigt förbättra interaktionen med hälso- och sjukvården. Vad har du för mandat som vicedekan? – Jag har inte rätt att besluta om saker. Besluten fattas i styrelsen för forskning, men det är min och forskningsinfrastrukturrådets uppgift att ta fram underlag, bereda ärenden och skapa förutsättningar för styrelsen att fatta väl genomarbetade beslut och prioritera utifrån de underlag som vi tar fram.  Hur svårt kommer det att bli? – Det är ett utmanande uppdrag – men intressant. Och det är naturligtvis ett komplext uppdrag som ska täcka en verksamhet med sju miljarder i omslutning.   Text: Stina Moritz 
 Open menu Share
0		0	
05/04/17--01:44: Check från KI grundplåt för MF
Medicinska Föreningens kårhus är i stort behov av renovering. Nu har Karolinska Institutet gått in med 4,5 miljoner för att projekteringen av ombyggnaden ska komma igång. Men mer pengar behövs. I höstas startade Medicinska Föreningen en insamling för att få in pengar till renoveringen. Den beräknade kostnaden är 40 miljoner kronor. Karolinska Institutet bidrar nu med 4,5 miljoner som lämnades över med en symbolisk check vid Medicinska Föreningens 140-årsjubileum. – Vår uppfattning är att om externa donatorer ska gå in och bidra måste vi också konkret visa att vi tycker att det är viktigt. KI behöver en aktivt drivande studentkår och utan kårhus finns sämre förutsättningar för kåren, säger Karin Dahlman-Wright, vikarierande rektor för KI. Bäddar för fler donationer Ett väl fungerande kårhus är inte bara viktigt för studenterna, det kan även bli en mötesplats för lärare, forskare och andra, menar Karin Dahlman-Wright. De 4,5 miljonerna ska användas till projektering, det vill säga de utredningar och förberedelser som krävs innan ombyggnaden kan komma igång. – När huset sedan är färdigställt går vi under fem år in med ytterligare en halv miljon per år för långsiktigt underhåll, säger hon. Daniel Holl, vice ordförande i Medicinska Föreningens Kårhusstiftelse, är nöjd. – Det är extremt viktigt att KI visar studenterna att de står bakom våra planer. Det är också viktigt i framtida fundraising. Vi har kontakter som kan göra stora donationer under förutsättning att KI också satsar, säger han. Sedan är det inte universitets uppgift att helfinansiera studentkåren, påpekar Daniel Holl eftersom kåren ska vara oberoende gentemot KI. En bit kvar till full pott Insamlingen för renoveringen har hittills dragit in 1,3 miljoner utöver KI:s donation. MF och Kårhusstiftelsen har redan investerat 3,9 miljoner, som bland annat täcker renovering av ventilation och toaletter samt externa konsultkostnader. Men det är alltså en bit kvar till de 40 miljonerna. – Målet är att samla in så mycket som möjligt, men får vi inte in hela summan måste vi prioritera. Fönster i den gamla husdelen måste bytas ut som en energisparande åtgärd. Vissa delar av huset ska anpassas för att förbättra arbetet med studentinflytande. Aulan som byggdes 1985 har stort renoveringsbehov, säger Daniel Holl. Tanken är att aulan sedan ska hyras ut till konferenser på dagtid, en verksamhet som sliter mindre på lokalerna och kräver mindre arbete från kåren än uthyrning på kvällstid. – Men vi ska fortfarande ha våra egna tillställningar, lovar Daniel Holl.   Text: Ann Patmalnieks Foto: Isabelle Wemar 
 Open menu Share
0		0	
05/04/17--01:44: KI-laboratorier fick oväntat besök
Lagar och regler som gäller arbetsmiljö och kemikalier efterlevs överlag, visar en stor granskning av laborativa miljöer som Karolinska Institutet har låtit göra. Men det finns brister. Alla forskargruppledare tar inte sitt ansvar för arbetsmiljön. Forskargrupper inom fjorton olika institutioner på Karolinska Institutet samt SciLifeLab fick alla oanmälda besök av inspektörer från ett externt konsultbolag. Resultaten från inspektionerna har nu sammanställts i rapporten ”Inspektioner av Karolinska Institutets laborativa miljöer”. Främst valdes verksamheter där KI delar arbetsplats med andra organisationer samt där forskargrupper delar lokaler. Rapporten är en del av arbetet med att följa upp den externa utredningen av Macchiarini-ärendet samt den interna revisionen av CLINTEC, institutionen för klinisk vetenskap, intervention och teknik, med syfte att undersöka hur lagstiftning inom kemikalie-, arbetsmiljö- och miljöområdet efterlevs inom KI:s kärnverksamhet. De som var på plats vid inspektionerna intervjuades under tre till fyra timmar. Lokalerna inspekterades, och det gjordes kontroll av bland annat förvaring av kemikalier och brandfarlig vara, skyltning och säkerhetssystem. Lokala kemikalieregister, nödlägesrutiner och dokumenterade riskbedömningar undersöktes. Inspektionerna gjordes under november 2016 till februari 2017 av konsultbolaget Goodpoint. Brister i ansvar och kunskaper Efterlevnaden av lagar och regler är enligt rapporten relativt god inom Karolinska Institutet. Men det finns också brister. På flera håll saknas kunskaper för att använda kemikaliedatabasen KLARA för att söka ut CMR-klassade produkter (cancerogena, mutagena och reproduktionstoxiska). Blanketten som ska användas för dessa produkter används inte heller som den ska. Förståelsen av vad delegerad arbetsmiljöuppgift innebär i praktiken är ojämn. Många forskningsgruppledare förlitar sig på att deras lab manager eller annan nyckelperson ska ta ansvaret som egentligen är deras eget. Det har visat sig att det inte alltid är så att de som har skrivit under en delegering av arbetsmiljöuppgifter förstått sitt ansvar, säger KI:s huvudskyddsombud Anna-Lee Cöster Jansén. – Prefekten ska inte bara dela ut ett papper för underskrift, utan måste förvissa sig om att mottagaren av delegationen, till exempel en forskargruppledare, förstår vad ansvaret innebär. Om en forskargruppledare tycker sig sakna de kunskaper eller resurser som behövs går det till och med att returnera delegationen, säger Anna-Lee Cöster Jansén. Alla deltog inte i återkopplingssamtal De oanmälda inspektionerna följdes upp av återkopplingssamtal som var obligatoriska för forskargruppledarna. För 5 av de 35 inspekterade verksamheterna deltog någon annan i stället för forskargruppledaren, för 5 av verksamheterna kom ingen representant alls till samtalet, något som enligt rapporten synliggör låg prioritering av arbetsmiljö och labbsäkerhet i dessa verksamheter. Per Bengtsson, universitetsdirektör, har funderat över varför det inte var full närvaro. – I vissa fall finns säkert laga förfall och kanske kan man tycka att de oanmälda inspektionerna inkräktar på integriteten. Men det är viktigt att inte se detta som något hotfullt. Det är en systemkontroll som alla parter tjänar på, säger han. Det är bra att få veta var det brister, menar Per Bengtsson. – Även om det fungerar bra i stort så finns avvikelser som vi måste hantera genom att förbättra kunskapen. Nu kan vi jobba med det på systemnivå, så att alla förstår vad som ligger inom deras ansvar. Det finns en stark koppling mellan arbetsmiljö och säkerhet. Det finns risk för personskada om säkerheten inte är god, säger han. Checklistan ger resultat Rapporten pekar även på ett samband mellan ledarskap med otydliga prioriteringar av arbetsmiljö och brister i arbetsmiljö och labbsäkerhet. Detta har Anna-Lee Cöster Jansén har lagt märke till när hon går med på skyddsronder. – Om den ansvarige följer med på ronderna och har använt KI:s checklista för skyddsronder (se även länk i slutet av artikeln) brukar det i regel se bättre ut på labbet. Checklistan gör att man blir medveten om vilka brister som finns och kan ta med dem i sin handlingsplan över avvikelser som ska åtgärdas. KI bör nu sträva efter en större medvetenhet om varför man ska göra till exempel riskbedömningar, anser Anna-Lee Cöster Jansén. – De görs för att skydda människor från att skadas eller i värsta fall dö på arbetsplatsen, och för att man ska veta hur man ska agera om något inträffar. Jag skulle önska att arbetsmiljö och labbsäkerhet, att faktiskt göra lagstadgade riskbedömningar och CMR-utredningar före experimenten, sågs som en den av det dagliga arbetet, likväl som att utföra själva experimentet. Forskningsresultat prioriteras En kritik som också kommer fram i rapporten är att forskargruppsledare upplever att KI blundar för brister i ledarskap, arbetsmiljö och labbsäkerhet så länge goda forskningsresultat levereras. Per Bengtsson säger att han inte kan svara för vad som gjorts tidigare under åren, men att nuvarande ledning anser att det är viktigt att undvika att något blir fel. – De allra flesta misstagen kommer sig av att man saknar kunskap, men det handlar även om synen på misstag. En god kvalitet kommer sig av att man är trygg i sin roll och törs påpeka sådant som blir fel. Det är ett ledningsansvar att hantera misstag utan att enskilda medarbetare blir stigmatiserade, säger Per Bengtsson.   Text: Ann Patmalnieks   Det här fungerar bra: Hantering och förvaring av kemikalier Hantering av kemiskt avfall Rutiner för inköp och informationshantering av tillståndspliktiga kemiska produkter Regler och rutiner för brandfarlig vara Transport av flytande kväve Efterlevnad av lagar och regler när det gäller radioaktiva ämnen Rutiner för användning och avfallshantering av läkemedel, narkotika och cytostatika. Det här behöver förbättras: Genomförande och uppföljning av skyddsronder Tillsätta kontrollant för brandfarlig vara (brandfarlig vara stod framme efter arbetsdagens slut i vissa verksamheter) Korrekt märkning av egna blandningar Varningsmärkning när kemikalier med olika egenskaper förvaras i samma skåp Kunskap för att söka ut CMR-klassade produkter (cancerogena, mutagena och reproduktionstoxiska) i databasen KLARA Använda den nya blanketten för CMR-utredning för att om möjligt byta ut produkterna Kunskap för att söka ut allergiframkallande kemiska produkter i KLARA Lokal kunskap om tillstånd, anmälningar och villkor gällande bakterier, virus och humant provmaterial Nödlägesrutiner 
 Open menu Share
0		0	
05/05/17--01:34: Stor kartläggning avslöjar hur epigenetiska förändringar i DNA tolkas
I en ny studie i Science kartlägger forskare vid Karolinska Institutet hur genreglerande proteiner i mänskliga celler reagerar på särskilda biokemiska modifieringar i DNA-molekylen. Forskarna visar att vissa av proteinerna har förmågan att aktivera regioner i genomet som normalt är inaktiva till följd av epigenetiska förändringar. Fynden bidrar till bättre förståelse för genreglering, embryonal utveckling och olika sjukdomsprocesser. DNA-molekylen innehåller instruktioner i form av sekvenser uppbyggda av fyra nukleotidbaser, adenin (A), cytosin (C), guanin (G) och tymin (T), som kan betraktas som bokstäverna i det genetiska språket. Korta sekvenser av dessa bokstäver formar "DNA-ord" som avgör när och var proteiner i kroppen tillverkas. I nästan alla celler i människokroppen är ordningsföljden av bokstäverna densamma. Olika gener aktiveras (uttrycks) dock i olika celltyper vilket ger cellerna specialiserade roller och möjlighet att fungera som till exempel hjärnceller eller muskelceller. Nyckeln till denna genreglering ligger hos specialiserade DNA-bindande proteiner – transkriptionsfaktorer – som binder till gensekvenser och aktiverar eller hämmar genuttrycket. Olika varianter av samma bokstav DNA-bokstaven C förekommer i två former, cytosin och metylcytosin, som kan ses som samma bokstav med eller utan accent (C och Ç). Metylering av DNA-baser är en typ av epigenetisk förändring, en biokemisk modifiering av genomet som inte ändrar bokstavsordningen i DNA-sekvensen. Vilken variant av C som förekommer påverkar inte vilken typ av protein som bildas men kan däremot ha stor betydelse för när och var proteinerna produceras. Tidigare forskning har visat att regioner i genomet där C är metylerat vanligen är inaktiva och att många transkriptionsfaktorer är oförmögna att binda till sådana sekvenser. Genom att analysera hundratals olika transkriptionsfaktorer har forskare vid Karolinska Institutet nu funnit att vissa av dessa genreglerande proteiner faktiskt föredrar metylerat Ç. Flera av dessa är viktiga för embryonal utveckling eller inblandade i utveckling av cancer i prostata och tjocktarm. – Resultaten antyder att det finns en typ av ”styrande” transkriptionsfaktorer som kan aktivera delar av genomet som normalt är inaktivt, och på så sätt möjliggöra bildandet av nya organ under embryonal utveckling eller igångsättning av skadliga förändringar i celler som leder till sjukdomar såsom cancer, säger professor Jussi Taipale vid institutionen för medicinsk biokemi och biofysik på Karolinska Institutet som lett forskningen. Hjälper oss tyda det genetiska språket Fynden banar väg för att knäcka den genetiska kod som styr uttrycket av gener och har stor betydelse för förståelsen av embryonal utveckling och olika sjukdomsprocesser. Tillgången till sjukdomsrelaterad information om genomet ökar snabbt och exponentiellt. – Studien visar hur modifiering av DNA-strukturen påverkar bindning av transkriptionsfaktorer, vilket ökar vår förståelse för hur gener regleras i celler och hjälper oss att tyda grammatiken i det genetiska språket, säger Jussi Taipale. Studien finansierades av Center of Excellence in Cancer Genetics vid Finlands Akademi, ERA SynBio-projektet MirrorBio, Centrum för innovativ medicin (CIMED) vid Karolinska Institutet, Knut och Alice Wallenbergs Stiftelse, Göran Gustafssons Stiftelse och Vetenskapsrådet. Publikation Yimeng Yin, Ekaterina Morgunova, Arttu Jolma, Eevi Kaasinen, Biswajyoti Sahu, Syed Khund-Sayeed, Pratyush K. Das, Teemu Kivioja, Kashyap Dave, Fan Zhong, Kazuhiro R. Nitta, Minna Taipale, Alexander Popov, Paul A. Ginno, Silvia Domcke, Jian Yan, Dirk Schübeler, Charles Vinson & Jussi Taipale “Impact of cytosine methylation on DNA binding specificities of human transcription factors” Science, 5 maj 2017 
 Open menu Share
0		0	
05/05/17--12:51: Sjuksköterskebrist kopplad till utebliven vård och ökad dödlighet
Det finns ett tydligt samband mellan låg sjuksköterskebemanning på akutsjukhus, mängden nödvändiga omvårdnadsaktiviteter som uteblir och antalet patienter som dör, visar en ny avhandling från Karolinska Institutet. Ökad dödlighet kopplad till låg sjuksköterskebemanning minskar inte heller om sjuksköterskorna ersätts av annan vårdpersonal. Forskning sedan 1980-talet har påvisat ett samband mellan lägre sjuksköterskebemanning och ökad patientdödlighet på akutsjukhus, men det har saknats studier som visar vad detta beror på och om det finns ett orsakssamband. Jane Ball har i sin avhandling vid Karolinska Institutet studerat sambandet mellan låg sjuksköterskebemanning, uteblivna omvårdnadsaktiviteter och patienters risk att dö på över 300 akutsjukhus i nio europeiska länder, däribland Sverige och England. Högre dödlighet ju mer vård som uteblivit  Via frågeformulär fick sjuksköterskor svara på hur mycket och vilken typ av nödvändiga omvårdnadsaktiviteter de inte utfört på grund av tidsbrist under sitt senaste arbetspass. Dessa svar relaterades sedan till uppgifter om bemanning under samma arbetspass. Resultaten visar att det finns ett tydligt samband mellan färre sjuksköterskor, fler uteblivna omvårdnadsaktiviteter och ökad patientdödlighet. Hos patienter som genomgått vanliga kirurgiska ingrepp, med låg förväntad dödlighet, var 10 procent uteblivna omvårdnadsaktiviteter kopplat till 16 procent ökad risk att dö inom 30 dagar efter operation. – Vi såg ett statistiskt signifikant samband med högre dödlighet ju fler omvårdnadsaktiviteter som uteblivit till följd av låg sjuksköterskebemanning, vilket tyder på att det kan finnas ett orsakssamband, säger Jane Ball, legitimerad sjuksköterska, forskarstuderande vid institutionen för lärande, informatik, management och etik på Karolinska Institutet och forskare vid University of Southampton, England. I Sverige rapporterade 74 procent av de tillfrågade sjuksköterskorna att de inte utfört nödvändiga omvårdnadsaktiviteter på grund av tidsbrist. Motsvarande siffra i England var 86 procent. Avhandlingen visar också att det inte går att kompensera för låg sjuksköterskebemanning genom att bemanna med annan vårdpersonal – lika många nödvändiga omvårdnadsaktiviteter uteblir ändå. Förvånad att problemet inte uppmärksammas mer – Det som har överraskat mig mest under arbetet med den här avhandlingen är att bemanningen skiljer sig väldigt mycket åt mellan olika avdelningar och sjukhus. Det förvånar mig också att problemet med låg sjuksköterskebemanning inte uppmärksammas ännu mer med tanke på att patientsäkerheten är hotad och liv står på spel, säger Jane Ball. I fortsatta studier kommer Jane Ball att analysera sambandet med hjälp av elektroniska data i stället för med frågeformulär samt undersöka mer i detalj vilken roll sjuksköterskans tillsyn av patienterna spelar för patienternas överlevnad. Större delen av de data som ingår i avhandlingen kommer från RN4CAST-projektet som finansieras av EU:s sjunde ramprogram. Vårdförbundet och Forte har också finansierat forskningen. Den 5 maj 2017 försvarar Jane Ball sin avhandling ”Nurse staffing levels, care left undone & patient mortality in acute hospitals” på Karolinska Institutet. 
 Open menu Share
0		0	Resistens mot malarialäkemedel gör att gravida inte får bukt med den blodbrist som malariaparasiten orsakar – och barnen föds små. Men en studie vid Karolinska Institutet ger förståelse för de mekanismer som ligger bakom malaria hos gravida. Forskarna kan visa hur proteinet PTEF spelar en avgörande roll i infektionen. Studien, som publiceras i den vetenskapliga tidskriften Nature Microbiology, banar väg för nya läkemedel. Varje år drabbas 50 miljoner gravida kvinnor av malaria. Den vanligaste och farligaste parasiten ”Plasmodium falciparum”, påverkar både kvinnor som är bärare av malariaparasiten och deras ofödda barn i magen. Fostret växer till dåligt då parasiterna konsumerar viktiga näringsämnen och barnen föds små. Kvinnorna drabbas också av blodbrist när parasiterna infekterar moderkakan. När parasiten skickar ut ett “klisterprotein” till den infekterade röda blodkroppens yta kan tiotusentals och ibland även hundratusentals parasiter ansamlas i moderkakans kärlvägg och orsaka inflammation. Förstföderskor, som inte byggt upp en immunitet mot klistermolekylen, drabbas av svåra och långdragna infektioner om de inte behandlas profylaktiskt. På grund av resistensutvecklingen mot dagens malarialäkemedel fungerar behandlingarna inte alltid så bra. Alternativ till antibiotika Forskarna i studien har funnit ett visst protein i parasiten, PTEF, vars roll är avgörande för att klistermolekylen som parasiterna fäster vid ska kunna bildas. Forskarna visar hur PTEF binder direkt till cellens proteinfabrik ribosomen och påverkar den att öka sin produktionstakt av nya klistermolekyler. – Men vi kan nu hindra att detta sker och i framtiden utveckla läkemedel som förhindrar ansamlingen av parasiter i moderkakan. Vi tror att det i framtiden kan bli möjligt att leverera små molekyler snarare än traditionell antibiotika för att förebygga att kvinnor och det ofödda barnet drabbas av malaria under graviditeten, säger Mats Wahlgren, professor vid institutionen för mikrobiologi, tumör- och cellbiologi på Karolinska Institutet och en av forskarna bakom studien. Forskarna samarbetade också med professor Suparna Sanyal vid Uppsala Universitet, som undersökte hur malariaproteinet PTEF påverkade ribosomerna i modeller med E. coli-bakterier. Det visade sig att PTEF kunde stimulera proteinsyntesen även i bakterier. Studien är finansierad av bland annat Vetenskapsrådet, Stiftelsen för Strategisk Forskning och Torsten Söderbergs stiftelse. Publikation ”Regulation of PfEMP1-VAR2CSA Translation by a Plasmodium Translation- Enhancing Factor” Sherwin Chan, Alejandra Frasch, Chandra Sekhar Mandava, Jun-Hong Ch’ng, Maria del Pilar Quintana, Mattias Vesterlund, Mehdi Ghorbal, Nicolas Joannin, Oscar Franzén, Jose-Juan Lopez-Rubio, Sonia Barbieri, Antonio Lanzavecchia, Suparna Sanyal och Mats Wahlgren Nature Microbiology, online 8 maj 2017 
 Open menu Share
0		0	
05/12/17--04:50: Seminarium om framtidens sjukvård: Patienter källa till utveckling och forskning
Förändringar i hälso- och sjukvårdslandskapet kommer att påverka Karolinska Institutets forskning och utbildning. Under ett seminarium på campus Solna den 10 maj beskrevs hur specialist-och akutvård i framtiden i stor utsträckning ska finnas inom primärvården. – Det måste finnas goda möjligheter att bedriva utbildning och forskning, det är viktigt för samhället i stort. Karolinska Institutet och hälso- och sjukvården behöver varandra, sa vikarierande rektor Karin Dahlman-Wright när hon inledde seminariet om hälso- och sjukvårdens utveckling i Stockholm. Bakgrunden till seminariet var att Karolinska Institutet anser att studenter från läkar- och sjuksköterskeutbildningen inte kommer att få tillräcklig träning när nya Karolinska Universitetssjukhuset övergår till att ha en högspecialiserad intensivakut som bara tar emot de svårast sjuka. KI har också kritiserat Stockholms läns landsting för bristande samverkan under planeringen. – Vi har varit delaktiga men det betyder inte alltid att man blir lyssnad på, sa Karin Dahlman-Wright. ”Har aldrig haft mer resurser” Förändringen på nya Karolinska Universitetssjukhuset är en del av det nya nationella hälso- och sjukvårdslandskapet. Göran Stiernstedt, docent och ledamot i konsistoriet, Karolinska Institutets styrelse, talade om detta utifrån sitt uppdrag som regeringens utredare av effektiv vård. Det finns många anledningar att vara stolt över den svenska vården, menade Göran Stiernstedt. Men det finns problem. Det är en låg andel av befolkningen som anser att vården fungerar bra jämfört med andra länder. – Det som inte fungerar är tillgängligheten. Vi har inte prioriterat den. Antalet läkare och sjuksköterskor ökar och vi har aldrig haft mer resurser, ändå tror befolkningen att det fanns mer resurser förr. I framtiden kommer det att finnas sjukare patienter utanför sjukhusen, sa Göran Stiernstedt. – Det står vi dåligt rustade för. Vi behöver en utbyggd primärvård. Sjukhusen behöver också öppnas för detta. Sjukhusbunden vård behöver verka utanför sjukhuset i högre grad. Den stora effektiviseringsmöjligheten ligger i det samlade omhändertagandet av de mest sjuka äldre. Utbildning även i öppenvården Alla möten med patienter i vården är en källa till utveckling och forskning, betonade Göran Stiernstedt. Primärvården måste bli tillgänglig dygnet runt och resurser behöver föras över från den specialiserade vården. – Utbildning måste succesivt till större del förläggas till öppenvården, sa Göran Stiernstedt. Malin Frenning, landstingsdirektör i Stockholms läns landsting, talade om de utmaningar Stockholm står inför, med bland annat ett kraftigt ökande invånarantal. Målet är en så kallad nätverkssjukvård med individens samlade behov i fokus. – Den vård invånarna behöver ska finnas så nära och tillgänglig som möjligt. Vi behöver en omflyttning inom systemet så att man går till husläkaren i stället för till akuten. Närakuterna stärks och får en större spridning. Forskningen knyts närmare vården och en mer patientnära forskning eftersträvas. Men systemet behöver sättas så att vi ännu mer kan beforska de patienter vi har. När det gäller förutsättningar för utbildning och forskning lyfte Malin Frenning bland annat fram satsningar på 14 grundutbildningar och klinisk forskning inom folksjukdomar och sjukdomar som ger stort lidande, samt ett inrättat specialistcentrum för att stödja forskning inom diabetes, neurologi och reumatologiska sjukdomar. – Om fem år tror jag vi har en struktur som hänger ihop och där det är enkelt att nå vården, sa Malin Frenning. Genomlysning klar den 31 maj När publiken fick kommentera det som sagts under seminariet hade många farhågor kring vad som händer med utbildning och kompetens när specialistvård flyttas ut. Konsekvenserna av så stora förflyttningar måste utredas grundligt, menade man. En satsning på fler specialistvårdscenter var ett annat önskemål från flera i publiken. Seminariets sista punkt om KI:s möjligheter och utmaningar i framtidens hälso- och sjukvård utgick. Karin Dahlman-Wright bad att få återkomma efter den 31 maj då KI:s interna genomlysning av konsekvenserna av en intensivakut är klar.   Text: Ann Patmalnieks 
 Open menu Share
0		0	
05/13/17--05:01: Snus lika farligt som rökning under graviditet
Att foster kan skadas av att mamman röker är väl känt, medan snusets effekter har varit mer omdebatterade. En ny avhandling vid Karolinska Institutet visar att snusanvändning under graviditet är kopplad till lika stora risker som rökning vad gäller dödföddhet, för tidig födsel, läpp-käk-gomspalt och andningsuppehåll i nyföddhetsperioden. Men det lönar sig att sluta snusa tidigt i graviditeten ­– då sågs ingen riskökning alls. Anna Gunnerbeck vid institutionen för kvinnors och barns hälsa på Karolinska Institutet har nyligen disputerat med en doktorsavhandling om hur gravidas nikotinbruk påverkar fostren. Cigaretter innehåller runt 4 000 substanser, men snus innehåller nästan bara nikotin. Att basera forskningen på kvinnor som snusar ger alltså unika kunskaper om just nikotinets skadeverkningar på fostret. Doktorsavhandlingen är baserad på uppgifterna i socialstyrelsens medicinska födelseregister. Där registreras hälsoinformation om mor och barn för i princip alla graviditeter i Sverige, från inskrivning på mödravårdscentral till en månad efter barnets födelse.  Inget hälsosamt alternativ Snus innehåller högre dos av nikotin än cigaretter och kan nyttjas oftare. Genom att kartlägga gravida kvinnors tobaksvanor och barnets hälsotillstånd har Anna Gunnerbecks forskargrupp kunnat se att snusanvändning är kopplad till lika hög risk för dödföddhet, för tidig födsel, läpp-käk-gomspalt-missbildning eller andningsuppehåll i nyföddhetsperioden. – Snus framhålls ofta som ett hälsosammare alternativ till rökning och så kan det vara för den vuxne brukaren. Men nikotinet i snus har skadliga effekter på fostret. Unga kvinnor som börjar snusa är inte medvetna om hälsoriskerna för barnet med snusanvändning under graviditet, säger Anna Gunnerbeck. Viktigt att nå ut till ungdomar Däremot visar forskningen att hälsorisken för fostret minskar avsevärt om mamman slutar snusa tidigt i graviditeten. – Om man slutar snusa så fort man vet att man är gravid ökar inte risken för skador. Därför är det viktigt att vi når ungdomar med det hälsobudskapet. Helst innan de börjar använda tobak eftersom nikotin i snus, liksom cigaretter, är beroendeframkallande och väldigt svårt att sluta med, säger Anna Gunnerbeck. Sverige har en unik möjlighet att studera nikotinets skador eftersom vi sedan länge har en utbredd användning av snus. Resultaten är dock globalt intressanta eftersom e-cigaretter och nikotinplåster ofta marknadsförs som ett hälsosammare alternativ till rökning och användningen av e-cigaretter ökar i många länder.   Forskningen är finansierad av Karolinska Institutet och Stockholms läns landsting. Anna Gunnerbeck försvarade sin avhandling "Prenatal nicotine exposure and effects on the health of the newborn" den 21 april 2017. 
 Open menu Share
0		0	
05/13/17--05:01: Martin Ingvar väljer att lämna sitt uppdrag som vicerektor vid KI
Idag meddelade professor Martin Ingvar att han avsäger sig sitt uppdrag som KI:s vicerektor för externa relationer tillsammans med övriga uppdrag förknippade med detta. Samtidigt inväntar Karolinska Institutet, KI, den revisionsrapport om hur lärarundantaget har tillämpats i samband med en innovation. – Även om revisionen inte är klar så kan jag nu, i samband med faktagranskning, konstatera att det kan finnas grund för kritik därför tar jag redan nu beslutet att lämna uppdraget, säger Martin Ingvar. Martin Ingvar kommer fortsätta sin forskning vid KI och institutionen för klinisk neurovetenskap. – Nu hoppas jag kunna ägna mer tid åt min forskning. KI är ett fantastiskt universitet och min lojalitet med KI:s uppdrag är helt obrutet, avslutar Martin Ingvar. 
 Open menu Share
0		0	
05/16/17--02:49: JO-utredning mot KI efter Macchiarinis anmälan läggs ner
Justitieombudsmannen lägger ner den utredning som startades i höstas då Paolo Macchiarini JO-anmälde Karolinska Institutet. I november 2016 anmälde Paolo Macchiarini KI till Justitieombudsmannen. Han menade att KI begått en rad fel under utredningen av anmälningar om vetenskaplig oredlighet i artiklar i bland annat Nature Communications och The Lancet. Detta hade enligt Macchiarini orsakat honom och medförfattarna stor professionell skada. Justitieombudsmannen meddelar nu att utredningen läggs ner. JO har inhämtat handlingar från KI samt talat med en av KI:s jurister. ”Det som kommit fram ger mig inte anledning att fortsätta utredningen”, skriver JO. 
 Open menu Share
0		0	
05/16/17--02:49: Hatten på för vårens nya doktorer
Med en vinkning till Norge inleddes vårens promotionshögtid i Stockholms stadshus den 12 maj. Adolf Fredriks gosskör sjöng En liten fuggel innan de nya doktorerna och hedersdoktorerna fick hatten på och saluterades med kanonskott från Stadshuskajen. Karolinska Institutets näste rektor Ole Petter Ottersen kommer närmast från Oslo universitet, han var inte på plats under kvällen men fick ändå en hälsning i gosskörens sång och i kvällens tal. Vikarierande rektor Karin Dahlman-Wright, som talade för sista gången i sitt rektorsuppdrag under en promotionshögtid, lyfte fram studentmarskalkarna som alltid visar den rätta vägen under högtidsceremonierna, som ett framgångstips till den nye rektorn. Marskalkarna visade även vägen för var och en av de 150 nya doktorerna. Under ceremonin leddes de fram till marmortrappan i Blå hallen där promotor, dekanen för forskarutbildning Marianne Schultzberg, hade uppdraget att sätta på hatt och dela ut diplom. Allt för att fira att den vetenskapliga bedriften att ha lagt fram en doktorsavhandling. Under kvällen uppmärksammades också de två nya medicine hedersdoktorerna vid Karolinska Institutet: professor Francis L. Demonico, en frontfigur när det gäller etisk organdonation och att stoppa trafficking med mänskliga organdonatorer, samt läkaren och forskaren Margaret A. Liu, som bidragit till grundläggande upptäckter mellan genaktivitet och immunsvar, vilket har betydelse för utveckling av vacciner och immunterapier. De båda promoverades av dekanen för forskning, Anders Gustafsson. För underhållningen under kvällens ceremoni och bankett i Gyllene salen stod även sopranen Saara Rauvala, mezzosopranen Karin Osbeck, tenoren Willian Davis Lind och barytonsångaren Caspar Engdahl som ackompanjerades av Majsan Dahling på piano. Högtidsceremonin avslutades med fanborgens uttåg till tonerna av Star Wars Theme SonRekors tal. Rektors tal. Text: Madeleine Svärd Huss Foto: Ulf Sirborn och Stefan Zimmerman 
 Open menu Share
0		0	
05/16/17--02:49: Fler för tidigt födda barn kan bli hjälpta av kortison
Kortison ges till gravida kvinnor för att minska sjuklighet och dödlighet hos barn som riskerar att födas för tidigt, men effekten av behandlingen har ansetts vara fördröjd. Ny forskning från bland annat Karolinska Institutet tyder dock på att effekten är omedelbar och att behandlingen därför kan vara meningsfull även i akuta lägen. Resultaten, som presenteras i JAMA Pediatrics, visar att barn födda redan sex timmar efter att modern fått kortison hade halverad risk att dö. Omkring 15 miljoner barn, varav 6 000 i Sverige, föds varje år för tidigt. Även om det mest troliga är att barnet överlever har för tidig födsel seglat upp som den främsta dödsorsaken bland barn 0-5 år. Den mest effektiva behandlingen för att förhindra skador och öka överlevnadschanserna är sedan början av 70-talet att ge kortison (kortikosteroider) till gravida kvinnor som riskerar att föda för tidigt. Man har trott att behandlingen får effekt först efter 24-48 timmar och att tidpunkten för administrering därför är avgörande. Den nya studien, som är resultatet av ett EU-projekt, pekar dock på att effekten är omedelbar. Effekt redan efter tre timmar – Vår studie visar att kortisonbehandling av gravida kvinnor bara några timmar innan förlossningen är kopplad till ökade överlevnadschanser för deras nyfödda barn, säger försteförfattare Mikael Norman, överläkare och professor vid institutionen för klinisk vetenskap, intervention och teknik på Karolinska Institutet. Tillsammans med kollegor i forskningsprojektet EPICE (Effective Perinatal Intensive Care in Europe), koordinerat av Inserm i Paris, har han studerat 4 500 barn som fötts mycket för tidigt (graviditetsvecka 24-31) i 11 länder i Europa. 15 procent av de gravida kvinnorna i studien hade inte fått kortisonbehandling. 21 procent av barnen till de obehandlade kvinnorna dog efter födseln. Barn som föddes redan tre timmar efter att modern fått kortison hade signifikant lägre risk att dö än de oexponerade barnen, och barn som föddes 6-12 timmar efteråt hade halverad risk att dö. – Eftersom kortisonet i dagsläget antas ha en långsam effekt kan det vara så att kvinnor med omedelbar risk att föda för tidigt inte får behandlingen i tron att den är meningslös. Våra resultat kan få betydelse för patienter i akuta situationer där det inte är möjligt att vänta en dag eller två för att nå full effekt av behandlingen, säger Mikael Norman. Betydande överlevnads- och hälsovinster Behandlingen var också kopplad till lägre risk för allvarlig sjuklighet i nyföddhetsperioden, såsom blödningar i hjärnan. Den riskreduktionen sågs dock framför allt då tidsintervallet mellan behandling och förlossning var något längre. – Våra resultat utmanar nuvarande synsätt att exponering för kortison kort tid innan förlossningen saknar effekt. Fynden pekar på att administrering av kortison till gravida kvinnor när förlossningen är nära förestående tvärtom kan resultera i betydande överlevnads- och hälsovinster för barn som föds mycket för tidigt, säger Jennifer Zeitlin, forskningsledare för EPICE-studien och forskare vid Inserm (French National Institute of Health and Medical Research) i Paris, Frankrike. Forskningen har finansierats av EU:s sjunde ramprogram, French Institute of Public Health Research, Polish Ministry of Science and Higher Education, Stockholms läns landsting, Karolinska Institutet och Karolinska universitetssjukhuset, med flera. Publikation “Association of short antenatal corticosteroid administration-to-birth intervals with survival and morbidity in very preterm infants – results from the EPICE cohort” Mikael Norman, Aurelie Piedvache, Klaus Børch, Lene Drasbek Huusom, Anna-Karin Edstedt Bonamy, Elizabeth A. Howell, Pierre-Henri Jarreau, Rolf F. Maier, Ole Pryds, Liis Toome, Heili Varendi, Tom Weber, Emilija Wilson, Arno VanHeijst, Marina Cuttini, Jan Mazela, Henrique Barros, Patrick Van Reempts, Elizabeth Draper, Jennifer Zeitlin JAMA Pediatrics, online 15 maj 2017, doi:10.1001/jamapediatrics.2017.0602 
 Open menu Share
0		0	
05/17/17--03:12: Spridning av proteinet tau mätt i hjärnan hos alzheimerpatienter
I en ny studie som presenteras i Molecular Psychiatry har forskare vid Karolinska Institutet mätt hur ansamlingar av det patologiska proteinet tau sprids i hjärnan under förloppet av Alzheimers sjukdom. Resultaten visar att ansamlingen och spridningshastigheten varierar påtagligt mellan olika individer och att stora mängder tau i hjärnan kan kopplas till ett sämre episodiskt minne. Redan i ett mycket tidigt skede av Alzheimers sjukdom finns det ansamlingar av proteinet tau inne i hjärncellerna. Tau försämrar cellernas funktion med sämre minne som följd och är därför en attraktiv måltavla för vaccinforskare. Professor Agneta Nordberg vid institutionen för neurobiologi, vårdvetenskap och samhälle på Karolinska Institutet har tillsammans med sin doktorand Konstantinos Chiotis och övrig forskargrupp använt den hjärnavbildande tekniken positronemissionstomografi (PET) för att mäta spridning av tau-ansamlingar. De har även mätt de amyloida placken som förekommer vid Alzheimers sjukdom och kartlagt hjärncellernas energiomsättning med PET. I den aktuella studien har forskarna bland annat undersökt hur dessa tre parametrar förändras under sjukdomsförloppet. Internationell kamp – Det har varit en internationell kamp om att kunna mäta tau-spridning och troligen är vi först. Ingen har tidigare rapporterat hur tau-ansamling sprids efter 17 månader i sjukdomsförloppet. Resultaten kan öka förståelsen av tau-ansamling i Alzheimers sjukdom, hjälpa den pågående forskningen om att mäta effekten av vacciner mot tau, men också möjliggöra tidig diagnostik, säger Agneta Nordberg. I studien ingick 16 patienter i olika stadier av Alzheimers sjukdom från Minnesmottagningen, Karolinska Sjukhuset Huddinge. Patienterna genomgick förutom neuropsykologiska tester av minnet även flera PET-undersökningar med 17 månaders mellanrum. Alla 16 i studien hade riklig förekomst av amyloida plack i hjärnan. Men när det gäller tau varierade det påtagligt mellan individerna och även med vilken hastighet tau-ansamlingen hade brett ut sig i hjärnan.  Försämrat episodiskt minne – Vi såg också en stark koppling mellan ökad tau-ansamling i hjärnan och ett sämre episodiskt minne. Det skulle kunna vara en förklaring till att förloppet av Alzheimers sjukdom varierar så mycket mellan olika patienter. Däremot tycktes tau inte ha så stor betydelse för det globala generella minnet som bättre kan relateras till hjärnans energiomsättning, säger Agneta Nordberg. Studien har gjorts i samarbete med Uppsala Universitet där PET-undersökningarna har utförts. Forskningen har finansierats av Vetenskapsrådet, Stiftelsen för Strategisk Forskning (SSF), Stockholms läns landsting (SLL) ALF-projektmedel, Strategiska forskningsområdet neurovetenskap vid Karolinska Institutet, Stiftelsen För Gamla Tjänarinnor, Axel Linders Stiftelse, Gun och Bertil Stohnes Stiftelse, KI:s fonder, Hjärnfonden, Alzheimerfonden, Demensfonden, Wenner-Gren Stiftelserna, KTH – SLL forskningsanslag och EU:s forskningsprojekt INMiND. Publikation ”Longitudinal changes of tau PET imaging in relation to hypometabolism in prodromal and Alzheimer’s disease dementia” K Chiotis, L Saint-Aubert, E Rodriguez-Vieitez, A Leuzy, O Almkvist, I Savitcheva, M Jonasson, M Lubberink, A Wall, G Antoni och A Nordberg Molecular Psychiatry, online 16 maj 2017 
 Open menu Share
0		0	
05/17/17--03:12: Kommentar angående en internrevisionsrapport
KOMMENTAR: Idag lämnade Karolinska Institutets Internrevision sin rapport över hur en försäljning av en komponent i applikationen Min digitala vårdplan gått till. Enligt revisionen förekommer en del brister i hur KI:s vicerektor för externa relationer, professor Martin Ingvar, vid KI har hanterat försäljningen. Han har sedan tidigare valt att lämna sina uppdrag kopplade till sin tjänst som vicerektor för externa relationer vid KI. – Enligt internrevisionen har Martin Ingvar i vissa delar agerat oaktsamt med risk för förtroendeskada för KI, även om det inte går att säga att agerandet kring ägande och vidareförsäljning bryter mot KI:s regelverk. Samtidigt pekar internrevisionen på en del brister i KI:s regelverk, dessa är redan kända av KI och en översyn har därför redan inletts, säger Anders Ekbom, vikarierande prorektor vid KI. – Internrevisonens slutsatser visar att det är svårt att navigera rätt. Jag har fått kritik som jag tar på stort allvar och tycker att mitt beslut att avgå samverkansuppdragen inklusive rollen som vicerektor för externa realationer var riktigt. För att klara att vara framgångsrik i arbetet mellan organisationer med olika kultur och regelverk krävs ett fullt förtroende från alla parter, säger Martin Ingvar. 
 Open menu Share
0		0	
05/17/17--03:12: Placebo påverkar trots intellektuell funktionsnedsättning
Personer med svåra medfödda kognitiva funktionsnedsättningar påverkas också av placeboeffekten, något man tidigare tvivlat på. Det visar forskning från Karolinska Institutet som publiceras i den vetenskapliga tidskriften Neurology. Resultaten tyder på att man har underskattat omedvetna sociala signalers inverkan på förväntanseffekter. Placeboeffekten innebär att tankens kraft kan påverka kroppens funktioner, till exempel när ett sockerpiller lindrar smärta om vi tror att det är en riktig värktablett. Men det kan också handla om hur förväntningar på riktiga läkemedel påverkar hur väl dessa läkemedel fungerar. Placeboforskare har fram tills nu föreställt sig att den här typen av förväntanseffekter kräver högre intellektuella funktioner i hjärnans främre delar, som förmåga till abstrakt tänkande och att kunna planera för framtiden. Men detta visar sig nu inte vara hela sanningen. – Våra resultat utmanar den rådande bilden av hur förväntanseffekter uppstår och vi kan nu föreslå alternativa, mer intuitiva processer som möjlig grund till placebo. Till exempel att man påverkas av förväntningar hos personer i sin omgivning som man läser av, säger Karin Jensen, forskarassistent vid institutionen för klinisk neurovetenskap på Karolinska Institutet. Analys av 24 läkemedelsstudier Hon och forskarkollegorna vid Karolinska Institutet och Harvard Medical School har analyserat 24 publicerade läkemedelsstudier där personer med genetiskt betingad utvecklingsstörning har ingått. Samtliga har haft en IQ under 70 och de diagnoser som ingick i studien var bland annat Downs syndrom, fragil x och Prader-Willi. Hälften av studierna var så kallade open-label där alla deltagare fick verksamt läkemedel. Den andra typen var placebokontrollerade studier, där deltagarna inte visste om de fick placebo eller verksam medicin. – Vi har enbart jämfört de som fick riktiga läkemedel och det visade sig vara stora skillnader i behandlingsresultat mellan de två grupperna – trots att patienterna hade fått exakt samma mediciner. Det enda som skilde grupperna åt var sannolikheten att få äkta läkemedel, säger Karin Jensen. Omedvetna signaler ger förväntanseffekter Slutsatsen är att outtalade förväntningar hos de som ger medicinen, eller på annat sätt är delaktiga i behandlingen, förändrar neurobiologin och i förlängningen också läkemedelssvaret hos patienten. Det är inte bara fakta som förmedlas till patienten som kan ge förväntanseffekter, utan även omedvetna sociala signaler som når patienten. – Den här delen av placeboeffekten har vi underskattat. Det betyder att de modeller vi har skapat av hur placebo fungerar måste göras om så att vi inte bara fokuserar på avancerade kognitiva funktioner såsom patientens förmåga att skapa abstrakta framtidsscenarier, säger Karin Jensen. Studien har delvis finansierats av National Institute of Health, USA. Berörda forskare har inga företagsintressen. Publikation ”Certainty of genuine treatment increases drug responses among intellectually disabled patients” Karin B. Jensen, Irving Kirsch, Moa Pontén, Annelie Rosén, Kathy Yang, Randy L. Gollub, Vincent des Portes, Ted J. Kaptchuk, Aurore Curie Neurology, 16 maj 2017, 88:1912-1918; publicerad online 19 april 2017. doi: 10.1212/WNL.0000000000003934 
 Open menu Share
0		0	
05/17/17--03:12: KI återlämnade kvarlevor från urbefolkning till Nya Zeeland
Vid en högtidlig ceremoni den 15 maj återlämnade Karolinska Institutet kvarlevorna av tre människor från Nya Zeelands urbefolkning till en delegation från museet Te Papa Tongarewa. Till toner av snäcktrumpet och traditionell maorisk sång träder processionen in i tingssalen på Hagströmerbiblioteket. Tre studentmarskalkar bär på lådorna med kvarlevorna och följs av representanter från Te Papa Tongarewa, Museum of New Zealand, och representanter från Karolinska Institutet. Lådorna placeras längst fram och täcks av Maorikappor. Enhetschef Eva Åhrén och docent Olof Ljungström vid enheten för medicinens historia och kulturarv vid Karolinska Institutet håller tal om både den tid då kvarlevorna stals från urbefolkningen och om arbetet med att återlämna dem. Till sist undertecknas överlåtelsedokumenten och Te Papas delegation bjuder in Karolinska Institutets representanter till hongi, en traditionell maorisk hälsning då man trycker näsa och panna mot varandra. Sedan förs lådorna med kvarlevorna ut för att förberedas för hemresan. Viktigt med en ceremoni Det var viktigt för KI att ha en ceremoni vid återlämnandet, säger Olof Ljungström. – Det är en tragisk berättelse inte bara att den medicinska vetenskapen byggde upp samlingar, utan också sättet som de gjorde det på. Ingenting kan göras ogjort, men vi arbetar för att så långt det går rätta till situationen. Enheten för medicinens historia och kulturarv ansvarar sedan 2014 för Karolinska Institutets samling av mänskliga kvarlevor. Samlingen hade då varit deponerad utanför KI sedan 1960-talet. ­­– Det har inneburit ett slags detektivarbete att identifiera kranierna för att kunna återlämna dem, säger Olof Ljungström. Olof Ljungström och osteologen Ann Gustavsson arbetar med en databas som ska underlätta fler återlämnanden. Det måste vara väl underbyggt vilka organisationer som mänskliga kvarlevor får återlämnas till. Det krävs mycket pappersarbete och alltid ett beslut från utbildningsdepartementet.  En av kvarlevorna som överlämnades vid ceremonin den 15 maj var ett mumifierat tatuerat huvud som 1862 skänktes till anatomiprofessorn Anders Retzius av den engelske industrimannen och samlaren Henry Christy. De andra kranierna fördes till Sverige av jägaren och zoologen Conrad Fristedt, som 1890 plundrade en grav vid Whangaroa på Nordön. Naturhistoriska Riksmuseet förmedlade kontakt med KI som sedan köpte kranierna. – Direkta köp var annars ovanliga, det mesta kom via byteshandel mellan institutioner och enskilda forskare på 1800-talet, säger Olof Ljungström. Viloplats på museet innan begravning När kvarlevorna återförs till Nya Zeeland kommer de att få en tillfällig viloplats på en helgad plats på museet, berättar Dr Arapata Hakiwai. – Men sedan fortsätter vi att göra undersökningar för att säkerställa var de kommer ifrån, för att kunna göra en återbegravning.   Det var Te Papa Tongarewa, Museum of New Zealand, som efterfrågade kranierna. Beslutet att återlämna dem fattades i december 2014, godkännandet från utbildningsdepartementet kom i januari 2015. Att det sedan dröjt till maj 2017 att få till stånd själva återlämnandet beror på att delegationen samordnat med andra återlämnanden i Europa. Däremot tog det för många år att fatta beslutet, säger Olof Ljungström. – Den första frågan från dem kom 2008. Sedan hörde de av sig flera gånger utan att något hände. KI hade en underdimensionerad registratur och saknade tydlig strategi för hur ärendena skulle hanteras. Dr Arapata Hakiwai tackar för beslutet att låta förfäderna återvända hem. – Det här betyder läkande och försoning. Det viktiga är att de kommer tillbaka till dem som lever nu. Vi bär våra förfäder med oss, de är en del av oss och vår identitet, säger han.   Text: Ann Patmalnieks Foto: Erik Cronberg 
 Open menu Share
0		0	
05/18/17--04:18: Singapores hälsominister besökte Karolinska Institutet
Singapores hälsominister Mr Gan Kim Yong med delegation besökte Karolinska Institutet på måndagen den 15 maj. I delegationen ingick representanter från Singapores hälso- och sjukvårdsorganisation. Under sitt besök ville delegationen lära sig mer om Karolinska Institutets sjuksköterskeutbildningar, åldrandeforskning samt hur KI samarbetar med hälso- och sjukvården inom bland annat forskning. Delegationens besök i Sverige arrangeras gemensamt av Business Sweden och svenska ambassaden i Singapore. Vikarierande rektor Karin Dahlman-Wright tog emot delegationen i Aula Medica tillsammans med vikarierande prorektor Anders Ekbom och vicerektor för internationella frågor Maria Masucci. Medverkade gjorde också Gunnar Nilsson, prodekan för högre utbildning, Ann-Langius-Eklöf, sektionschef för sektionen för omvårdnad/ämnesansvarig i omvårdnad samt Chengxuan Qiu och Anna-Karin Welmer från Aging Research Center. KI har samarbeten med Singapore inom forskning, forskarutbildning och utbildning. De första kontakterna med Singapore startade 1999 och har resulterat i samarbeten med National University of Singapore, Nanyang Technological University och A*STAR. Omkring 20 doktorander har disputerat inom ramen för gemensamma doktorandprogram med institutioner i Singapore. Studentutbyten finns inom bland annat biomedicinprogrammen, läkarprogrammet och folkhälsovetarprogrammen. 
 Open menu Share
0		0	
05/18/17--04:18: Eva Herweijer får stipendium för avhandling om HPV-vaccinationer
Årets mottagare av Sven Gards stipendium för bästa avhandling i virologi blir Eva Herweijer vid institutionen för medicinsk epidemiologi och biostatistik (MEB). Eva Herweijer tilldelas stipendiet på 50 000 kronor för sin avhandling Register-Based Evaluation of HPV Vaccination Programs, där hon kombinerat information från olika svenska kvalitetsregister och på så sätt bidrar med viktiga underlag för hur HPV-vaccinationer ska utföras på bästa sätt. Eftersom hennes avhandling visar att HPV-vaccination är effektivt mot förstadier av livmoderhalscancer, kommer den troligen att leda till ökad acceptans för HPV-vaccinationer. 
 Open menu Share
0		0	
05/18/17--04:18: Axel Hirsch pris till forskning om Nobelprisets historia i fysiologi eller medicin
Nils Hansson, forskare vid Heinrich Heine-universitetet i Düsseldorf, tilldelas Axel Hirsch pris 2017, för sin forskning i svenska och tyska arkiv om kandidater till Nobelpriset i fysiologi eller medicin som inte fick priset. Detta efter beslut av styrelsen för forskning vid Karolinska Institutet. Sedan 2014 har Nils Hansson skrivit 17 artiklar på detta tema, varav flera publicerats eller är i press i erkända vetenskapliga tidskrifter. – Jag nås av denna glädjande nyhet i Berlin där jag ska föreläsa på universitetssjukhuset Charité ikväll - just om Nobelprisets historia. Ett viktigt erkännande som stimulerar till vidare forskning i ämnet! säger Nils Hansson. Nils Hansson disputerade 2013 vid Lunds Universitet med en avhandling om svensk-tyska medicinska kontakter under nazitiden. Priset på 50 000 kronor utdelas under installationshögtiden i Aula Medica den 12 oktober. 
 Open menu Share
0		0	
05/18/17--04:18: KI-student utnämnd till Global Swede
Adina Khamitova, masterstudent i folkhälsovetenskap på KI, har mottagit utmärkelsen Global Swede. Utmärkelsen delas ut av regeringen och Svenska institutet till internationella högskolestudenter i Sverige som utmärkt sig inom innovation och entreprenörskap. Adina Khamitova har kombinerat sina studier med att etablera ett svensk-kazakstanskt partnerskap för att ge människor i hennes hemregion tillgång till rent vatten med hjälp av svensk innovativ teknologi. – Många av de globala utmaningarna vi står inför idag kräver breda partnerskap. Utöver att bidra med nya kunskaper och perspektiv utgör de utländska studenterna också en viktig resurs för att bygga broar mellan Sverige och omvärlden, säger EU- och handelsminister Ann Linde, som delade ut utmärkelsen vid en ceremoni på Utrikesdepartementet. 
 Open menu Share
0		0	
05/18/17--04:18: Så kan pneumokocker hindras från att invadera hjärnan
Ett internationellt forskarlag, lett av forskare från Karolinska Institutet, har identifierat två receptorer på cellerna i hjärnans blodkärl som kan blockeras och hindra pneumokocker från att ta sig in i hjärnan. Studien, som publiceras i den vetenskapliga tidskriften The Journal of Experimental Medicine, visar att antikroppar som blockerar receptorerna kan bli en ny behandlingsstrategi mot hjärnhinneinflammation. Pneumokocker är den vanligaste orsaken till bakteriella luftvägsinfektioner, och även den viktigaste orsaken till hjärnhinneinflammation i världen. Uppskattningsvis drabbas cirka 100 000 barn under 5 år årligen av detta tillstånd, som för många är livshotande. Trots behandling med antibiotika är det vanligt att patienter får bestående neurologiska komplikationer. Fäster på hjärnans blodkärl För att orsaka hjärnhinneinflammation måste bakterierna ta sig från luftvägarna till blodet och vidare genom blod-hjärnbarriären – det täta cellagret som omsluter hjärnans blodkärl. Hur bakterierna lyckas med det sista steget har forskarna inte känt till tidigare. I den aktuella studien undersökte forskarna hjärnvävnad från patienter som avlidit efter hjärnhinneinflammation och kunde se att 90–95 procent av alla pneumokocker befann sig vid två receptorer, PECAM-1 och pIgR, på cellerna i blod-hjärnbarriären. Sedan tidigare är det känt att pneumokocker kan ta sig in i hjärnan, men inte hur de fäster på cellerna. Den nya forskningen visar hur två viktiga bakterieproteiner, RrgA och PspC, känns igen av två specifika receptorer, PECAM-1 och pIgR, på cellerna i blod-hjärnbarriären. – Våra resultat tyder på att de här två receptorerna är väldigt viktiga för pneumokockernas förmåga att ta sig in i hjärnan, säger Birgitta Henriques-Normark, professor vid institutionen för mikrobiologi, tumör- och cellbiologi på Karolinska Institutet. I nästa steg undersökte forskarna hur blockering av de två receptorerna med antikroppar påverkade pneumokockinfektioner i möss. De möss vars receptorer blockerades fick upp till hundra gånger färre bakterier i hjärnan jämfört med obehandlade möss. Ny behandlingsstrategi Forskarna visade även att antibiotika, som är den vanliga behandlingsformen, i kombination med antikroppar var effektivare än bara antibiotika – vissa möss botades helt. Resultaten tyder på att även antibiotikaresistenta bakterier kan stoppas från att infektera hjärnan med hjälp av antikroppar. – Nu ska vi fortsätta undersöka hur förloppet ser ut och försöka förstå mekanismerna som gör att pneumokockerna tar sig in i hjärnan med hjälp av receptorerna. Fynden gör också att vi kan börja fundera över nya strategier för behandling i människor. Kan interaktionen mellan pneumokocker och cellerna i hjärnan stoppas så är mycket vunnet, säger Birgitta Henriques-Normark. Studien finansierades av Knut & Alice Wallenbergs stiftelse, Vetenskapsrådet, Stiftelsen för strategisk forskning och ALF-medel från Stockholms läns landsting. Publikation pIgR and PECAM-1 bind to pneumococcal adhesins RrgA and PspC mediating bacterial brain invasion Federico Iovino, Joo-Yeon Engelen-Lee, Matthijs Brouwer, Diederik van de Beek, Arie van der Ende, Merche Valls Seron, Peter Mellroth, Sandra Muschiol, J. Bergstrand, J. Widengren, Birgitta Henriques-Normark, The Journal of Experimental Medicine, online 17 maj 2017 
 Open menu Share
0		0	
05/19/17--04:31: Mekanismerna bakom känselförlust vid Parkinsons sjukdom
Parkinsons sjukdom förknippas ofta med motoriska symtom som stelhet, dålig balans och darrningar, men de första symtomen är ofta sensoriska i form av nedsatt känsel och luktsinne. I en studie på möss har forskare vid Karolinska Institutet kunnat visa vilka mekanismer och vilka av hjärnans neurala nätverk som är inblandade när förmågan att känna beröring försämras allt mer. Studien, som publiceras i den vetenskapliga tidskriften Neuron, kan bana väg för möjligheten att kunna ställa tidigare diagnoser i framtiden. I Sverige lever omkring 18 000 personer med Parkinsons sjukdom och runt 2 000 personer får diagnosen varje år. Sjukdomen, som är en av våra vanligaste neurologiska åkommor, går i dag inte att bota, men symtomen kan lindras. När vi tänker på Parkinsons sjukdom fokuserar vi ofta på de motoriska symtomen, som stelhet och darrningar. Orsaken till de motoriska symtomen är en långsam förlust av dopamintillförseln till ett hjärnområde som kallas striatum, som är själva införselstationen i de basala ganglierna i hjärnan. Forskningen kring Parkinsons sjukdom har främst kommit att inrikta sig mot just de motoriska försämringar som sjukdomen orsakar. Men patienterna drabbas även av allvarliga sensoriska problem, bland annat påverkas luktsinnet, känseln och synen, men detta är ett mer outforskat område. – Vår studie lyfter fram de sensoriska aspekterna av de basala gangliernas funktion och presenterar en ny syn på mekanismerna som ligger bakom de sensoriska försämringarna i Parkinsons sjukdom, säger Gilad Silberberg, docent vid institutionen för neurovetenskap på Karolinska Institutet. Förhoppningen att kunna ställa tidigare diagnoser Forskarna i den nu publicerade studien har använt sig av möss, varav en del av dem hade extra få dopaminceller. Forskarna stimulerade antingen höger eller vänster sida av morrhåren på mössen med en lätt luftpuff samtidigt som de använde en ny optogenetisk teknik, så kallad optopatcher. Tekniken innebär att man manipulerar nervcellerna med ljus samtidigt som man spelar in nervcellernas aktivitet. De kunde då se vilka nervceller i de basala ganglierna som var aktiva och när de skickade in och ut signaler. – Genom att studera nervcellernas aktivitet i striatum kunde vi se att nervcellerna i möss som saknade dopamin hade svårare att skilja på om det var höger eller vänster morrhår som stimulerades. Men när vi behandlade mössen med L-DOPA, det vanligaste läkemedlet mot Parkinsons sjukdom, återkom förmågan att skilja mellan höger och vänster, säger Gilad Silberberg. Förhoppningen är att upptäckten ska bana väg för möjligheten att kunna ställa tidigare diagnoser. Studien har finansierats av ERC, Knut och Alice Wallenbergs Stiftelse, Hjärnfonden, Karolinska Institutet och Vetenskapsrådet.     Publikation Dopamine Depletion Impairs Bilateral Sensory Processing in the Striatum in a Pathway-Dependent Manner M Ketzef, G Spigolon, Y Johansson, A Bonito-Oliva, G Fisone och G Silberberg, Neuron, online 17 maj 2017 
 Open menu Share
0		0	
05/20/17--04:42: Luftvägsinfektioner hos barn felbehandlas ofta med antibiotika
Många virusinfektioner hos barn misstas för bakterieinfektioner och riskerar att felbehandlas med antibiotika. En ny avhandling från Karolinska Institutet som kartlagt luftvägsvirus hos barn visar att virus är en större orsak till svåra luftvägsinfektioner än man tidigare trott. Förhoppningen är att forskningen ska bidra till minskad antibiotikaanvändning samt nya effektivare läkemedel och diagnostiska test. Genom att jämföra virusfloran hos friska barn på BVC och barn som vårdats för svåra luftvägsinfektioner har doktoranden Samuel Rhedin sett att virus är en större orsak till luftvägsinfektioner än man tidigare trott. Han har också kartlagt förekomst av olika virustyper, vilket kan underlätta utvecklingen av bättre behandlingar mot virusinfektioner. – Resultaten tyder på att vi behöver bättre behandlingsmetoder mot virus. Vår forskning kan bidra till att ge läkemedelsindustrin rätt fokus vid utveckling av nya antivirala läkemedel. Vetskapen om vilket virus barnet fått kan också ge föräldrar bättre information om sjukdomens förlopp och smittsamhet, säger Samuel Rhedin, läkare och doktorand vid institutionen för medicin, Solna, på Karolinska Institutet. Virus vanligare även vid lunginflammation På grund av svårigheten att skilja virus från bakteriella infektioner riskerar man att ge barnen antibiotika mot bakterieinfektioner för säkerhets skull, vilket ökar problemet med antibiotikaresistens. Totalt har drygt 1 300 barn undersökts på 23 barnavårdscentraler samt på Sachsska barnsjukhuset och Astrid Lindgrens barnsjukhus. Studierna visade att virus oftare än bakterier var den sannolika orsaken till barns luftvägsinfektioner, även hos barn med lunginflammation, vilket traditionellt ansetts vara en bakterieinfektion. Forskarna har använt sig av den rutindiagnostiska metoden PCR (polymeraskedjereaktion), som revolutionerat möjligheterna att upptäcka och särskilja olika virus. Problemet med PCR är att det kan ta flera dagar att få resultat samt att vissa virus hittas även hos friska barn. Lösningen på det var att även ta prover på friska barn på BVC som en kontrollgrupp. Ska utvärdera nytt blodprovstest – Min förhoppning är att våra resultat kommer att bidra till en minskad antibiotikaanvändning och ge incitament att utveckla nya diagnostiska test som är bättre på att skilja virus från bakterier, säger Samuel Rhedin. Inom kort inleder han och forskargruppen utvärderingar av ett nytt blodprovstest som kan diagnostisera virus betydligt snabbare. Den 12 maj 2017 försvarade Samuel Rhedin sin avhandling ”Severe viral respiratory tract infections in children”. De enskilda studierna har dock redan citerats flitigt i internationell vetenskaplig press. 
 Open menu Share
0		0	
05/23/17--06:00: Kommentar till tidigare KI-rektors kritik mot Heckscher-utredningen
Kommentar: I dag har Karolinska Institutet tagit emot ett brev från tidigare rektor Harriet Wallberg. I brevet begär hon bland annat att KI och utredarna publicerar en rättelse över vad hon anser vara fakta- och metodfel i rapporten ”Karolinska Institutet och Macchiarini-ärendet. Med anledning av det ger konsistoriets ordförande Mikael Odenberg följande kommentar. ”Harriet Wallbergs invändningar mot granskningsrapporten Karolinska Institutet och Macchiarini-ärendet är väl kända sedan tidigare. Hon har muntligen framfört sina synpunkter till konsistoriets vice ordförande, rektor, prorektor och universitetsdirektör samt artikulerat dem i en JO-anmälan, som sedermera inte föranlett någon åtgärd. Som faktum kvarstår dock att det är utredarna – och inte Karolinska Institutet – som svarar för granskningsrapportens sakliga innehåll. Harriet Wallbergs skrivelse kommer därför inte att föranleda någon ytterligare åtgärd från KI:s sida.” 
 Open menu Share
0		0	Förväntningarna är höga. Såväl medarbetare som omvärlden ställer sig frågan hur Ole Petter Ottersen kommer att leda Sveriges mest omtalade universitet. Den 1 augusti 2017 tillträder han som Karolinska Institutets rektor. Efter ett krisdrabbat år, då en stor del av arbetet har ägnats åt åtgärdsprogram i spåren av Macchiarini-ärendet, är det många som väntar på en nystart. Den blivande rektorn är både ödmjuk och fylld av optimism. – Nu måste man sörja för att använda krisen till något positivt och lära sig av den. Jag hade inte tagit jobbet om jag inte trodde att krisen också kan få positiva följder, säger Ole Petter Ottersen. Han är noga med att betona den vikarierande rektorns insatser och att det betyder mycket att få samarbeta med Karin Dahlman-Wright som prorektor. Men från första dagen på nya jobbet kommer han också att sätta flera nya frågor högst på agendan. Den första handlar om arbetsglädje. – Frågan om hur man skapar arbetsglädje i en organisation som har haft stora utmaningar upptar mig väldigt mycket, och jag är inställd på att diskutera den med ledning, dekaner och institutioner. Det sker så många fantastiska ting på Karolinska Institutet, inte minst med alla nya byggnader och möjligheter som växer fram. Men jag tror likväl att excellens i verksamheten måste balanseras mot excellens i att skapa en god arbetskultur och en god etisk beredskap, då tror jag att det här universitetet har en fantastisk framtid, säger Ole Petter Ottersen. Ledaruppdrag i Norge och internationellt Han har en gedigen akademisk karriär på sitt cv och stor erfarenhet av att vara ledare både i Norge och internationellt. Han är läkare, professor i medicin, hjärnforskare, och sedan 2009 rektor vid Oslo universitet. Man kan säga att Ole Petter Ottersen gjort en klassisk ledarkarriär inom sitt eget Alma mater, som tidigare chef för Anatomisk Institutt, forskningsdekan vid Medisinske Fakultet, och som chef för ett av Norges första Centres of Excellence, Centre for Molecular Biology and Neuroscience. På det viset liknar han tidigare KI-rektorer. Men det som skiljer honom från sina föregångare på KI är att han nu blir rektor för ett annat universitet än det han är ”uppvuxen” på. Ole Petter Ottersen har erfarenhet av att leda internationella universitetsutvärderingar och har varit ordförande i panelen för Advanced Grants i European Research Council (ERC), samt är ordförande och ledamot i det nyetablerade europeiska universitetsnätverket, The Guild of Research Intensive Universities. Bland många uppdrag. Ändå så tillstår han att det blir en svårt brant uppförsbacke att ta sig an sitt nya rektorsskap vid Karolinska Institutet; han ska hem och sommarplugga svensk lagstiftning, regelverk för myndighetsstyrning liksom villkor för högskole- och universitetssektorn i Sverige. Men också successivt lära känna en helt ny organisation. Hur tänker du skapa förtroende hos medarbetarna? – Jag har en stor tro på att vara uppriktig och lyhörd, det är nog det viktigaste. Men också att ha en tydlig vision om vart organisationen är på väg, säger Ole Petter Ottersen. Samverkan och utbildning fokusfrågor De prioriterade frågorna utöver arbetsglädje har han tidigare proklamerat i sin programförklaring för Karolinska Institutet när han fortfarande var på förslag som den enda slutkandidaten till rektorsposten. Nu nämner han särskilt tre av dem: – Det viktigaste är hur man ska få det allra bästa samarbetet mellan Karolinska Institutet, sjukhuset och landstinget. Jag gläds över att Akademiska stråket snart blir färdigt så att Solnavägen inte längre utgör en barriär mellan universitetet och Karolinska Universitetssjukhuset. Och så är det inget tvivel om saken att man bör få de båda campus i Flemingsberg och Solna att fungera bra ihop. Jag vill också se till att utbildningen får högre status än den har i dag. Karolinska Institutet har som mål att vara ett världsledande forskningsuniversitet och bör också ha som mål att vara på topp inom utbildningen. Oslo universitet har åtta fakulteter, vad blir skillnaden i att leda ett renodlat medicinskt universitet? – Det är överraskande hur många av KI:s utmaningar liknar dem vi har i Oslo. Där har vi på samma sätt skapat samarbete mellan Regional Health Authority, motsvarande landstinget, och universitetet. Vi har också ägnat åt oss åt att stärka utbildningen. Så även om Karolinska Institutet är ett helt annat universitet, så har jag erfarenhet av liknande utmaningar. Men det är klart att det är stor uppgift som kräver att jag skaffar mig en god förståelse för organisationen. Ole Petter Ottersen påpekar att även om KI är ett medicinskt universitet kommer han att verka för större tvärvetenskaplighet. Han ser gärna ett tätare och bredare samarbete med KTH, Stockholms universitet och Uppsala universitet, och andra svenska universitet, och inte minst ett stärkt nordiskt samarbete inom medicin. På vilket sätt vill du stärka utbildningen? – Jag menar att det måste vara hög status att undervisa på ett framstående universitet som Karolinska Institutet, och att man har examensformer som i sig är en del av lärandeprocessen, att man går igenom utbildningsprogrammen och ser hur examensformerna kan ge större utbyte för studenterna. Digital examen är något som studenter ofta själva efterlyser, och vi har arbetat väldigt mycket med det hos oss. Jag vet inte hur långt KI har kommit, men det är ett viktigt område att satsa på. Varför befinner sig utbildningen ofta i skuggan av forskningen? – Alla universitet värdesätter forskningen högre för att den ger större meritering. Men att öka statusen för utbildningen kommer att ge bättre utfall även för forskningen. Båda verksamhetsområden tjänar på det, vi rekryterar ju en stor del av våra forskare från våra egna studenter, och det är nyttigt att ha med studenterna i forskningen så långt det är möjligt, säger Ole Petter Ottersen. Han har själv undervisat i över 30 år och är en högt citerad forskare inom sitt forskningsområde. – Jag tycker att kombinationen är inspirerande, det är fantastiskt att forska och att kommunicera forskningsresultat till studenter och att få deras respons. Det är inte utan grund att utbildning och forskning hör samman, de två är inte rivaler. Flitig bloggare och samhällsdebattör Sin egen forskning har han ägnat åt hjärnan, signalsubstanser som handlar om hur nervceller ”snacker” med varandra. Han har också forskat om hur vatten transporteras i hjärnan. Men han har även fokus på ett helt annat forskningsområde: – Jag är väldigt intresserad av global hälsa och har lett The Lancet-University of Oslo Commission on Global Governance for Health som har tittat på hälsoolikheter runt om i världen och vilka mekanismer som styr det. Ole Petter Ottersen är känd för att vara en flitig bloggare och samhällsdebattör i Norge. Han anser att forskningspolitiken bör fungera med viss konsistens. Han talar ofta om vikten av långsiktighet och uthållighet som en förutsättning för forskningsframgångar, liksom om behovet av många starka forskningsfinansiärer och högre basanslag för universiteten. – Forskning tar tid och det tar ibland upp till tio femton år innan man kommer fram till målet i sin problemformulering. Finansieringen styrs väldigt mycket av det som uppfattas som mer eller mindre akuta behov och man måste vara försiktig med att hela tiden ändra målbilden för forskningsfinansieringen. Han sticker också ut hakan i frågan om huruvida universitet bör rekrytera forskare på toppen av sin karriär eller lägga resurserna på unga forskare efter doktorsgrad och på postdoc-nivå, genom att skapa karriärvägar internt som gör universitetet attraktivt. – Det har jag sagt länge, med utgångspunkt från Oslo universitet, att det bästa sättet att rekrytera är att sikta in sig på yngre talanger. Det tror jag är en god rekryteringsstrategi och också att det är möjligt att bygga upp starka ämnesområden på det viset. Sista frågan för intervjun får bli vilket motto Karolinska Insititutet bör ha, om nu Oslo universitet har ”We are reaching for the stars”. Men han låter det vara osagt. – Det är inte upp till mig som rektor att bestämma universitetets motto. Men ett motto kan gärna peka på ambitionerna, för höga ambitioner är den viktigaste drivkraften för excellens – eller frontlinjeforskning som jag tycker är ett bättre begrepp.  Men ambitionerna måste vara realistiska och kan bara nås genom att bygga sten för sten – inte genom att ta genvägar. Jag tycker att det är bra att ha ambitionen att försöka nå upp ända upp till stjärnorna, att anstränga sig för att nå lite längre än vad som är möjligt.   Text: Madeleine Svärd Huss Foto: Gustav Mårtensson 
 Open menu Share
0		0	
05/24/17--06:18: Nya rön kring hur blodkärl bildas och missbildas
Vid sjukdomar som cancer, diabetes, reumatism och stroke uppstår störningar i kroppens blodkärl, något som både förvärrar sjukdomen och försvårar behandlingen. Nu visar forskare vid Karolinska Institutet dels hur kärlen normalt kan anpassa sin storlek för att skapa ett fungerande cirkulationssystem men också hur kärlmissbildningar kan uppstå i sjukdom. I studien, som publiceras i Nature Cell Biology, lyckas forskarna behandla kärlmissbildning hos möss, en upptäckt som kan få betydelse för flera kärlrelaterade sjukdomar. En frisk kropp har en perfekt balans av artärer, kapillärer och vener, så att blodet kan nå varje liten cell i kroppen. Det är de så kallade endotelcellerna, som normalt klär insidan av alla kärl, som ansvarar för att bygga nya blodkärl. Endotelcellerna organiserar sig till rör och mognar, tillsammans med andra celler, till artärer, kapillärer eller vener och bildar kroppens ”kärlträd”. Under hela livet måste kroppens kärlträd anpassa sitt grenverk för att möta vävnadens föränderliga behov, till exempel när vi växer, bygger muskler eller läker sår. Men vid en mängd sjukdomar påverkas endotelcellerna så att kärlträdet hamnar i obalans vilket förvärrar sjukdomen, ofta med blödningar som konsekvens. Vid cancer vet man till exempel att kärlen läcker och att det uppstår direkta kopplingar mellan artärer och vener, vilket gör att läkemedel har svårt att nå tumören. Proteinet fungerar som sensor För att förstå hur artärer, vener och kapillärer skapas – och hur detta kan gå fel i sjukdom – studerade forskarna normal kärlbildning men också den ärftliga sjukdomen Osler-Weber-Rendu (HHT) som karakteriseras av kärlmissbildningar och upprepade blödningar med ökad risk för stroke. Genom att slå på och slå av signaler i endotelcellerna i genmanipulerade möss kunde forskarna i den nu aktuella studien beskriva hur proteinet Endoglin styr kärlens bildning och missbildning. De kunde se hur proteinet fungerar som en sensor, som känner av blodflödets riktning och talar om för endotelcellerna hur de ska omorganisera sig för att skapa vener, kapillärer eller artärer utifrån kroppens behov. Celler som saknade proteinet visade sig ha nedsatt förmåga att bilda artärer. Forskarna kunde även reducera kärlmissbildningen hos de genmanipulerade mössen. Ärftliga kärlmissbildningar kan behandlas – Våra fynd bidrar till förståelsen kring fundamentala biologiska processer som delvis förklarar hur kärlträdet skapas men även hur kärlmissbildningar kan uppstå. Läkemedel med liknande verkan som ett av de vi testat används idag för att behandla patienter med ärftliga kärlmissbildningar men utvärderas fortfarande. Nu har vi ytterligare en kandidat och har fått en mer nyanserad bild av hur det fungerar. Detta öppnar för nya möjligheter att kontrollera kärlens bildning, missbildning och därmed deras funktion. Kunskapen kan på längre sikt leda till förbättrad behandling av en mängd sjukdomar, säger Lars Jakobsson, forskarassistent vid institutionen för medicinsk biokemi och biofysik på Karolinska Institutet. Forskarna har även bidragit till en parallell studie som publiceras i samma nummer av Nature Cell Biology. Här visar de att Endoglin påverkar endotelcellernas förmåga att anpassa sin storlek efter blodets flöde, något som i sin tur påverkar kärlens dimension. Studierna har finansierats av bland andra William K. Bowes, Jr. Foundation, Vetenskapsrådet, Cancerfonden, Karolinska Institutet, Jeanssons Stiftelser och Magnus Bergvalls Stiftelse. Publikationer Endoglin prevents vascular malformation by regulating flow-induced cell migration and specification through VEGFR2 signalling, Yi Jin, LarsMuhl,Mikhail Burmakin, YixinWang, Anne-Claire Duchez, Christer Betsholtz, Helen M. Arthur, Lars Jakobsson, Nature Cell Biology, online 22 maj 2017 Endoglin controls blood vessel diameter through endothelial cell shape changes in response to haemodynamic cues, Wade W. Sugden, RobertMeissner, Tinri Aegerter-Wilmsen, Roman Tsaryk, Elvin V. Leonard, Jeroen Bussmann, Mailin J. Hamm, Wiebke Herzog, Yi Jin, Lars Jakobsson, Cornelia Denz, Arndt F. Siekmann. Nature Cell Biology, online 22 maj 2017 
 Open menu Share
0		0	
05/24/17--06:18: För tidig födsel kopplad till ökad risk för hjärtsvikt
Barn som föds för tidigt löper ökad risk att utveckla hjärtsvikt under barn- och ungdomsåren. Det visar forskare vid Karolinska Institutet i en ny registerbaserad studie som publiceras i den vetenskapliga tidskriften Journal of the American College of Cardiology (JACC). Allt fler och allt yngre barn överlever för tidig födsel. Barnet exponeras då för livet utanför livmodern medan organen fortfarande är omogna och kroppen ännu inte är helt förberedd för den stora omställning som det innebär att födas. Forskning har på senare år fokuserat alltmer på vilka konsekvenser för tidig födsel kan få för bland annat hjärt-kärlhälsan hos unga vuxna. Tidigare studier har pekat på ökad risk för högt blodtryck, stroke och död i hjärt-kärlsjukdom. Nu har forskare vid Karolinska Institutet funnit ett hittills okänt samband mellan för tidig födsel och hjärtsvikt i en registerstudie av 2,6 miljoner individer födda 1987-2012. – Vi ser att risken att drabbas av hjärtsvikt är högre bland för tidigt födda och att risken ökar med kortare graviditetslängd. Ju tidigare du föds, desto större riskökning, säger Hanna Carr, doktorand vid institutionen för medicin, Solna, på Karolinska Institutet och artikelns försteförfattare. Studien visar att barn födda före den 28:e graviditetsveckan löper 17 gånger högre risk att utveckla hjärtsvikt jämfört med fullgångna barn. För barn födda något senare, i vecka 28-31, sågs en drygt trefaldig riskökning. Sambanden kvarstod även när forskarna uteslöt barn med missbildningar och justerade för andra faktorer som kan tänkas påverka resultatet såsom födelsevikt, socioekonomiska faktorer och hjärtsjukdom hos föräldrarna. Resultaten är i linje med tidigare studier som visat en förändrad utveckling av hjärt-kärlsystemet hos för tidigt födda personer. Forskarna poängterar dock att hjärtsvikt är ett mycket ovanligt tillstånd bland barn och unga vuxna. Risken att drabbas i unga år är totalt sett mycket liten, även för extremt för tidigt födda personer. ­– Det kan vara så att överrisken för hjärtsvikt kvarstår när de åldras, och i så fall kommer fler personer att drabbas eftersom hjärtsvikt är betydligt vanligare hos äldre personer. Risken att drabbas kan minskas genom en hälsosam livsstil där man avstår tobak, är fysiskt aktiv, minimerar alkoholintaget och kontrollerar blodtrycket då och då, säger Anna-Karin Edstedt Bonamy, barnläkare, docent vid institutionen för medicin, Solna, på Karolinska Institutet och huvudansvarig för projektet. Studien finansierades av Stockholms läns landsting Forskartjänst, Karolinska Institutet Clinical Scientist Training Programme och Hjärt-Lungfonden. Publikation Preterm birth and risk of Heart Failure Up to Early Adulthood Hanna Carr, Sven Cnattingius, Fredrik Granath, Jonas F. Ludvigsson, Anna-Karin Edstedt Bonamy. Journal of the American College of Cardiology. Online 22 maj 2017.   
 Open menu Share
0		0	
05/24/17--06:18: Kommentar till tidigare KI-rektors uttalande i Läkartidningen
Kommentar: Läkartidningen har publicerat en intervju med KI:s tidigare rektor Harriet Wallberg, med anledning av att hon skickat ett brev till KI med krav på rättelser i Sten Heckschers rapport om Macchiarini-ärendet. I intervjun refererar Wallberg bland annat till samtal med KI:s vikarierande rektor och universitetsdirektör. KI:s ledning kommenterar nu hennes påstående: ”Universitetsdirektör och vikarierande rektor har på begäran av Harriet Wallberg träffat henne efter det att Sten Heckschers rapport presenterats. Då betonades att Sten Heckschers utredning är en extern rapport som konsistoriet beställt där utredaren ansvarar för innehållet. Samtidigt framfördes att KI inte kan utesluta att det kan finnas fel i rapporten då KI inte kvalitetsgranskat den. Något underkännande av Sten Heckschers utredning såsom Wallberg redovisar i Läkartidningen har aldrig gjorts.” 
 Open menu Share
0		0	
05/24/17--06:18: Medicinsk Vetenskap om att vara försöksperson
Stora delar av den medicinska forskningen är beroende av de hundratusentals personer som deltar i studier, som friska frivilliga eller patienter. Möt några av dem i senaste numret av Medicinsk Vetenskap. Dessutom: För dig som är överdrivet oroligt lagd – forskarna tipsar om vägen till ett lugnare liv. Läs också om mördarceller, kroppsbehåring och vilka behandlingar som fungerar mot tinnitus. Möt tre forskare som passionerat forskar vidare trots att pensionsåldern för länge sedan passerats. Plus: Forskaren om grovt våld: ”Det både ökar och minskar”. Och mycket annat. På djupet om att vara försöksperson Nyfiken på oro Intervjun med Fang Fang 
 Open menu Share
0		0	
05/24/17--22:59: Hjärnan upptäcker sjukdom hos andra kort efter insjuknande
Människans hjärna är mycket bättre än vi tidigare trott på att upptäcka och undvika sjukdom. Bara genom synen och luktsinnet kan vi, redan innan sjukdomen bryter ut ordentligt, upptäcka att medmänniskor är smittade. Och inte bara upptäcka – vi agerar också på informationen och undviker sjuka personer. Det visar en ny studie från bland annat Karolinska Institutet som publiceras i tidskriften Proceedings of the National Academy of Sciences (PNAS). Människan har ett väl fungerande immunförsvar för att bekämpa sjukdom. Men eftersom det är en stor ansträngning för immunförsvaret och kroppen att bekämpa sjukdomar borde det vara en överlevnadsinstinkt att undvika att alls smittas. En ny studie visar att så är fallet: människans hjärna är bättre på att upptäcka sjukdom i tidigt skede hos medmänniskor än vi tidigare trott. Inte nog med det – vi har också en tendens att agera på de signalerna genom att gilla sjuka personer mindre än friska. – Vi ser i studien att människans hjärna faktiskt är bra på att upptäcka detta och att upptäckten motiverar ett undvikande beteende, säger professor Mats Olsson vid institutionen för klinisk neurovetenskap på Karolinska Institutet som lett arbetet. Aktiviteten i hjärnan mättes Genom att injicera ofarliga delar av bakterier aktiverade forskarna immunförsvaret hos försökspersoner, som sedan under några timmar fick klassiska symtom på sjukdom; trötthet, värk och feber. Under dessa timmar togs luktprover från personerna och de fotograferades och filmades. Därefter försvann det injicerade ämnet ur kroppen och därmed symtomen. Sedan exponerades en annan grupp av försökspersoner i magnetkamera för lukt och bilder av de sjuka och friska personerna. De fick skatta hur mycket de gillade personerna på bilderna samtidigt som aktiviteten i deras hjärna mättes. Efter det fick de, bara genom att titta på bilderna, uppge vilka som såg sjuka ut, vilka de ansåg vara attraktiva och om de ville umgås med personerna på bilderna. – Studien visar en signifikant skillnad på att människor tycker bättre om och hellre umgås med friska personer än de individer vars immunförsvar vi dragit igång genom försöket. Vi kan också se att hjärnan är bra på att lägga ihop svaga signaler från flera sinnen som gäller personens hälsotillstånd, säger Mats Olsson. Kan få motsatt effekt i nära relationer Han ser det som en biologisk bekräftelse på logiken i att man bör undvika att bli sjuk om man ska överleva. – Det sunda förnuftet säger att det bör finnas en grundläggande beteenderepertoar som bistår immunförsvaret. Undvikande behöver dock inte gälla om du har en nära relation till personen som är sjuk. Det är till exempel bara dina barn du pussar om de har snor rinnande ur näsan, få andra personer. Med andra ord, en sjukdomssignal kan i nära relationer öka omvårdnaden. Med denna studie visar vi att hjärnan är mer känslig för dessa signaler än vi tidigare trott, säger Mats Olsson. Forskningen har genomförts i samarbete med flera parter, framför allt med Stressforskningsinstitutet vid Stockholms universitet. Studien finansierades av Vetenskapsrådet, Riksbankens Jubileumsfond, Knut och Alice Wallenbergs Stiftelse och Deutscher Akademischer Austauschdienst. Publikation ”Behavioral and neural correlates to multisensory detection of sick humans” Christina Regenbogen, John Axelsson, Julie Lasselin, Danja K. Porada, Tina Sundelin, Moa G. Peter, Mats Lekander, Johan N. Lundström, Mats J. Olsson PNAS, online 22 maj 2017. doi: 10.1073/pnas.1617357114 
 Open menu Share
0		0	
05/24/17--22:59: Tillverkar biologiska läkemedel med spindeltrådsprotein
Forskare vid Karolinska Institutet har på syntetisk väg lyckats producera lungsurfaktant, ett läkemedel för vård av för tidigt födda barn, genom att härma tillverkningen av spindeltråd. I djurstudier visar sig denna surfaktant vara lika effektiv som de biologiska läkemedel som används kliniskt i dag. Studien publiceras i den vetenskapliga tidskriften Nature Communications. Surfaktant revolutionerade vården av för tidigt födda barn genom att minska ytspänningen i lungblåsorna och möjliggöra att de kunde fyllas med luft vid födseln. Det globalt mest använda preparatet Curosurf utvecklades av forskare vid Karolinska Institutet på 1970- och 1980-talet. Medicinen är framtagen genom rening av proteiner från grislungor – en process som både är dyr, komplicerad och medför potentiella risker. Nu har forskare vid Karolinska Institutet, i samarbete med andra forskare, bland annat från Universitetet i Riga, utvecklat ett surfaktantpreparat som kan tas fram på ett betydligt enklare och billigare sätt. Till sin hjälp har de använt protein från spindlar. – Tillverkningen är baserad på den metod spindlar använder för att hålla sina extremt lättaggregerade proteiner lösliga inför att de spinner sin tråd. Att vi valde att producera just lungsurfaktantprotein C är för att det troligen är världens mest aggregationsbenägna protein, säger professor Jan Johansson vid institutionen för neurobiologi, vårdvetenskap och samhälle på Karolinska Institutet. Viktig del av spindeltrådsproteinet Med metoden har de lyckats framställa olika potentiella biologiska läkemedel genom att använda den del av spindeltrådsproteinet som ser till att proteinerna hålls lösliga, den så kallade N-terminala domänen. – Vi har låtit bakterier producera den här delen av proteinet och sedan kopplat den till olika proteinläkemedelskandidater. Sammanlagt har vi testat metoden på nio biologiska läkemedel eller läkemedelskandidater baserade på proteiner, säger docent Anna Rising vid institutionen för neurobiologi, vårdvetenskap och samhälle på Karolinska Institutet  som tillsammans med Jan Johansson lett arbetet bakom artikeln. Har jämfört med befintlig behandling Forskarna har också jämfört sitt syntetiskt framtagna lungsurfaktant med det biologiskt framtagna som finns på marknaden idag. Det fungerade lika effektivt för att minska ytspänningen i en djurmodell av andningsbesvär hos nyfödda. – Eftersom den här produktionsmetoden är betydligt enklare och billigare kan det i framtiden bli möjligt att använda vårt syntetiska lungsurfaktant för behandling av flera lungsjukdomar än just för tidigt födda barn. Metoden möjliggör förhoppningsvis även framställning av andra biologiska läkemedel, säger Jan Johansson. Studien är huvudsakligen finansierad av Vetenskapsrådet och genomfördes i samarbete med det italienska läkemedelsföretaget Chiesi Farmaceutici. Publikation ”Efficient protein production inspired by how spiders make silk” Nina Kronqvist, Médoune Sarr, Anton Lindqvist, Kerstin Nordling, Martins Otikovs, Luca Venturi, Barbara Pioselli, Pasi Purhonen, Michael Landreh, Henrik Biverstål, Zigmantas Toleikis, Lisa Sjöberg, Carol V. Robinson, Nicola Pelizzi, Hans Jörnvall, Hans Hebert, Kristaps Jaudzems, Tore Curstedt, Anna Rising & Jan Johansson Nature Communications , online 23 maj 2017 
 Open menu Share
0		0	
05/31/17--23:50: Så kan rädsla utvecklas av andras trauman
Vad händer i hjärnan när vi ser att andra upplever ett trauma eller utsätts för smärta? Jo, samma regioner som involveras när vi själva har ont aktiveras också när vi tittar på andra som ser ut att vara med om smärtsamma upplevelser. Det visar en studie vid Karolinska Institutet som publiceras i Nature Communications. Men vi är olika känsliga för att lära oss rädsla av andra och en förklaring verkar finnas i det endogena opioidsystemet. Att se andra uttrycka smärta eller oro kan ge oss viktig information om vad i omgivningen som är farligt och som bör undvikas. Ibland kan vi dock utveckla rädslor för situationer som rationellt sett inte är farliga. Opioidsystemet ska lindra smärta och rädsla, men det fungerar inte lika bra hos alla, vilket kan vara en anledning till att en del utvecklar ångestsyndrom bara genom att se hur andra är med om ett trauma. Vissa är överkänsliga – En del människor är överkänsliga för den här formen av social inlärning. Vår studie visar att det endogena opioidsystemet påverkar hur känsliga vi är och kan förklara varför en del utvecklar posttraumatiskt stressyndrom (PTSD) bara genom att observera andra som är med om traumatiska händelser. Efter terrordåd kan känsliga personer bli rädda även om de själva inte var med vid händelsen, säger Jan Haaker, huvudförfattare och forskare vid institutionen för klinisk neurovetenskap på Karolinska Institutet. I en dubbelblind studie ändrade forskarna den interna kemin i hjärnan genom att blockera opioidsystemet på 22 friska försökspersoner med hjälp av en läkemedelssubstans. 21 personer fick en overksam placebo. Därefter lät de försökspersonerna titta på en video där andra fick elektriska stötar. Förstärkt inlärning Hjärnan uppdaterar normalt sin kunskap om faror baserat på om man blir förvånad. Men när opioidsystemet blockerats fortsatte personerna att reagera som om de blev förvånade trots att de visste att stöten skulle komma. Och den responsen förstärktes till och med när de fortsatte att observera andra få stötar. Ökningen av responsen skedde i hjärnregioner som amygdala, periaqueductal gray och talamus, vilket tyder på att samma funktioner som vid personligt upplevd smärta var involverade. Dessutom ökade kommunikationen mellan dessa och andra hjärnregioner som tidigare kopplats till förmågan att förstå andra individers upplevelser och tankar – När forskningsdeltagarna själva blev exponerade för de hotfulla stimuli som de tidigare associerat med andras smärta svettades de mer och visade på mer rädsla än de som fått en overksam placebo. Denna förstärkta inlärning var till och med synlig tre dygn efter den sociala inlärningsepisoden, säger Andreas Olsson, forskargruppledare och universitetslektor vid institutionen för klinisk neurovetenskap på Karolinska Institutet. Studien bidrar till en större förståelse för psykologin bakom rädslor. I förlängningen hoppas forskarna att de nya rönen ska göra att fler personer med ångesttillstånd ska få bättre och mer individuellt anpassad klinisk hjälp.  Studien har finansierats av Europeiska forskningsrådet (ERC), Knut och Alice Wallenbergs stiftelse samt Tyska forskningsrådet (DFG). Publikation ”Endogenous opioids regulate social threat learning in humans” Jan Haaker, Jonathan Yi, Predrag Petrovic och Andreas Olsson Nature Communications, online 25 maj 2017. doi:10.1038/ncomms15495 
 Open menu Share
0		0	
05/31/17--23:50: Känslig analysmetod ger ökad trygghet för bröstsmärtepatienter
På svenska akutmottagningar undersöks sedan en tid patienter med bröstsmärta med hjälp av metoden ”högsensitivt troponin T”. Forskare vid Karolinska Institutet visar, med hjälp av en stor registerstudie, hur denna mer känsliga analysmetod har förbättrat utvärderingen av bröstsmärtepatienter på akutmottagningar. Det är färre patienter som får hjärtinfarkt eller dör efter att de skickats hem med diagnosen ”ospecifik bröstsmärta” sedan den nya analysmetoden infördes. Studien publiceras i den vetenskapliga tidskriften Journal of the American College of Cardiology. Bröstsmärta är en av de vanligaste anledningarna till att folk söker sig till akuten. Ibland kan smärtan bero på hjärtinfarkt, men det vanligaste är att man inte kan hitta orsaken till problemet. Därför skrivs de flesta patienterna hem med diagnosen ospecifik bröstsmärta. Några få av dem som skickas hem kommer dock att drabbas av en hjärtinfarkt, andra kommer att tvingas till ett oplanerat kranskärlsingrepp och några kommer att dö inom 30 dagar efter hemgång. Svårigheten ligger i att ta reda på vilka dessa patienter är redan när de söker för bröstsmärta på akuten. För att utesluta bland annat hjärtinfarkt brukar man göra kontroll av EKG och i många fall även blodprov med hjärtskademarkörerna troponin T eller I. Men på senare år har en ny och känsligare analysmetod införts på svenska sjukhus. Metoden kallas högsensitivt troponin T och tidigare studier har visat att den här nya analysmetoden ger en högre diagnostisk träffsäkerhet. Däremot har det hittills inte varit känt om den diagnostiska träffsäkerheten också gäller i klinisk rutin. 65 000 patienter studerades För att ta reda på om högsensitivt troponin T är kopplat till minskat antal allvarliga kardiovaskulära händelser genomförde forskarna en stor registerstudie. I studien ingick drygt 65 000 patienter med ospecifik bröstsmärta, som samtliga skrivits ut från 16 svenska akutmottagningar mellan 2006 och 2013 i samband med att de införde den nya analysmetoden. I jämförelse med äldre analysmetoder var risken att drabbas av en allvarlig kardiovaskulär händelse inom 30 dagar från hemgång mindre bland de patienter som utvärderats med den nya metoden. I stället för att nio personer av tusen drabbades av en hjärtinfarkt, död eller oplanerat kranskärlsingrepp, var det nu bara sex av tusen som råkade ut för det. – Våra resultat är intressanta för andra länder, som till exempel USA, där man står inför att byta metod, säger Per Svensson, docent och universitetslektor vid institutionen för medicin, Solna, på Karolinska Institutet. Ökad risk hos inlagda Bland patienter som skrivits ut med diagnosen oklar bröstsmärta efter en inläggning ökade däremot risken att råka ut för allvarliga händelser efter metodbytet. I den gruppen drabbades 7,2 procent av dem som utvärderats med den nya analysmetoden jämfört med 3,4 procent som analyserats på det gamla sättet. Just dessa patienter hade också en högre riskprofil efter metodbytet. – Vi kan utifrån vår studie dra slutsatsen att utvärdering med högsensitivt troponin är kopplat till att färre patienter som skrivs hem från akuten med ospecifik bröstsmärta drabbas av allvarliga kardiovaskulära händelser och att de har en bättre riskprofil. Det motsatta observerades hos patienter hemskrivna efter inläggning, vilket tyder på att patienter med hög risk identifieras och läggs in i större utsträckning. Vi drar därför slutsatsen att högsensitivt troponin har hjälpt till att förbättra utvärderingen av patienter med ospecifik bröstsmärta på akuten, säger Per Svensson. Registerstudien finansierades av Karolinska Institutet. Publikation ”Outcomes in Patients With Chest Pain Discharged After Evaluation Using a High-Sensitivity Troponin T Assay” Atosa Nejatian, Åsa Omstedt, Jonas Höijer, L.O. Hansson, Therese Djärv, Kai M. Eggers, Per Svensson Journal of the American College of Cardiology (JACC), 30 maj 2017, 69(21):2622-2630, doi:10.1016/j.jacc.2017.03.586 
 Open menu Share
0		0	
06/02/17--04:37: Oväntad mekanism bakom kronisk nervsmärta
Man har tidigare antagit att kronisk nervsmärta orsakas av att de nervceller som förmedlar smärta blir överkänsliga. Nu visar forskare vid Karolinska Institutet att nervsmärta kan orsakas av att en annan typ av nervceller, som normalt gör att vi känner behaglig beröring, till följd av nervskada i stället börjar signalera smärta. Resultaten, som presenteras i tidskriften Science, kan i förlängningen leda till effektivare smärtbehandlingar. Uppskattningsvis lider minst 100 000 personer i Sverige av långvarig nervsmärta som är så svår att den behöver behandlas, men de läkemedel som finns har i bästa fall måttlig effekt. Eftersom mekanismerna bakom nervsmärta till stora delar är okända har läkemedelsindustrin mött stora motgångar i utvecklingen av nya läkemedel. Det har tidigare antagits att vissa så kallade sensoriska nerver endast förmedlar känslan av behaglig beröring medan andra specialiserade smärtnerver förmedlar smärta. Vid kronisk nervsmärta kan normal beröring leda till smärta, men hur det går till har inte varit känt. Forskare vid Karolinska Institutet har nu upptäckt att en liten RNA-molekyl, ett så kallat mikroRNA, i sensoriska nervceller reglerar hur beröringen uppfattas. Vid nervskada sjunker nivåerna av denna molekyl i de sensoriska nervcellerna, vilket resulterar i ökade nivåer av en specifik jonkanal som gör nervcellerna smärtkänsliga. Kan förklara skillnader i smärttröskel – Vår studie visar att de beröringskänsliga nerverna byter funktion och börjar producera smärta, vilket kan förklara hur överkänsligheten uppstår. MikroRNA-reglering skulle också kunna förklara varför människor har så olika smärttröskel, säger Patrik Ernfors, professor vid institutionen för medicinsk biokemi och biofysik på Karolinska Institutet. Läkemedelssubstansen gabapentin används ofta som behandling vid nervsmärta, men verkningsmekanismen har varit okänd. Den nya studien visar att gabapentin verkar i de beröringskänsliga nervcellerna och blockerar den jonkanal som ökar då mikroRNA-nivåerna sjunker. Ändå är det bara runt hälften av alla patienter som blir hjälpta av behandlingen. – Nervsmärta är ett komplicerat tillstånd med flera bakomliggande mekanismer. Det intressanta med vår studie är att vi kan visa att RNA-molekylen styr regleringen av 80 procent av de gener som man sedan tidigare vet är involverade i nervsmärta. Min förhoppning är därför att det i framtiden kan bli möjligt med mikroRNA-baserade läkemedel, säger Patrik Ernfors. Försök på möss och mänsklig vävnad Forskningen har framför allt genomförts på möss, men resultaten har även verifierats i försök på mänsklig vävnad. Forskarna såg då att låga mikroRNA-nivåer kunde kopplas till höga nivåer av den specifika jonkanalen, och tvärtom, vilket tyder på att mekanismen är densamma i människor. – Det är mycket angeläget att förstå mekanismerna som leder till kronisk nervsmärta för att kunna upptäcka nya behandlingssätt. Läkemedelsföretagen har intresserat sig mycket för substanser som riktar sig mot jonkanaler och receptorer i smärtnerver, men vår studie visar att de kan ha fokuserat på fel typ av nervceller, säger Patrik Ernfors. Forskningen har finansierats av USCPRC Award, CERC Program, PAINCAGE, FP7 integrated project, ERC advanced grant (PainCells), Vetenskapsrådet, StratNeuro, Hjärnfonden, Knut och Alice Wallenbergs Stiftelse, Cancerfonden, Torsten Söderbergs Stiftelse, Wellcome Trust och Karolinska Institutet. Publikation ”MiR-183 cluster scales mechanical pain sensitivity by regulating basal and neuropathic pain genes” Changgeng Peng, Lili Li, Ming-Dong Zhang, Carolina Bengtsson Gonzales, Marc Parisien, Inna Belfer, Dmitry Usoskin, Hind Abdo, Alessandro Furlan, Martin Häring, Francois Lallemend, Tibor Harkany, Luda Diatchenko, Tomas Hökfelt, Jens Hjerling-Leffler & Patrik Ernfors Science, online 1 juni 2017. Doi: 10.1126/science.aam7671 
 Open menu Share
0		0	
06/07/17--06:13: Nytt möjligt mål för cancerbehandling
Forskare vid Karolinska Institutet rapporterar att cancerceller och normala celler använder olika ”genströmbrytare” för att reglera uttrycket av gener som styr tillväxt. Vid försök med möss där en stor regleringsregion i genomet som är förknippad med olika typer av cancer togs bort fick mössen mycket större motståndskraft mot tumörbildning, men den normala celltillväxten påverkades inte. Resultaten, som publiceras i den vetenskapliga tidskriften eLife, visar på möjligheten att utveckla cancerläkemedel med hög specificitet och färre biverkningar. Funktionerna i mänskliga celler regleras av nästan 20 000 olika gener, men generna utgör bara två procent av cellens totala DNA. Det som skiljer oss från varandra är huvudsakligen variationer i de återstående 98 procenten av vårt DNA. Man tror att variationen påverkar aktiviteten i så kallade enhancersekvenser som fungerar som ”genströmbrytare” och reglerar aktivitetsnivån i cellen. Det är denna variation som i hög grad avgör skillnaden mellan olika individers känslighet för att utveckla sjukdomar som cancer. Genströmbrytare ligger bakom många dödsfall I den aktuella studien har forskare använt möss för att analysera en stor enhancerregion som är förknippad med risk för att utveckla många olika typer av cancer, bland annat i prostata, bröst, tjocktarm, urinblåsa och sköldkörtel, liksom kronisk lymfatisk leukemi och myelom. Variationerna i denna region ligger bakom fler cancerrelaterade dödsfall än ärftliga mutationer i välkända cancerorsakande gener. Man känner i dag inte till varför cancerceller använder just dessa genströmbrytare och om de har någon funktion i normala celler. När forskarna tog bort enhancerregionen från mössens DNA hade det ingen effekt på utvecklingen och tillväxten av normala celler hos mössen. Den närliggande cancergenen Myc aktiverades inte i lika hög grad, men mössen förblev normala och friska. Däremot hade de stor motståndskraft mot bildning av bröst- och tarmtumörer. Kan leda till högspecifik cancerbehandling Enligt forskarna visar dessa resultat att normala celler kan fungera och dela sig utan de genetiska element som krävs för att cancerceller ska tillväxa. Det visar på möjligheten att utveckla cancerläkemedel som är mycket specifika. – Eftersom vi fann att tillväxten av normala celler och cancerceller drivs av olika genströmbrytare kan vi i princip ha som mål att slå av systemet för tillväxt enbart för cancerceller utan några skadliga effekter på normala cellers tillväxt. Det kan leda till utveckling av högspecifika strategier för cancerbehandling med mycket färre toxiska biverkningar, säger professor Jussi Taipale vid institutionen för medicinsk biokemi och biofysik på Karolinska Institutet som har lett studien. Forskningen finansierades av Centrum för innovativ medicin (CIMED) på Karolinska Institutet, Knut och Alice Wallenbergs Stiftelse och EU FP7-hälsoprojektet SYSCOL. Publikation ”Mice deficient of Myc super-enhancer region reveal differential control mechanism between normal and pathological growth” Kashyap Dave, Inderpreet Sur, Jian Yan, Jilin Zhang, Eevi Kaasinen, Fan Zhong, Leander Blaas, Xiaoze Li, Shabnam Kharazi, Charlotte Gustafsson, Ayla De Paepe, Robert Månsson & Jussi Taipale eLife, online 6 juni 2017 
 Open menu Share
0		0	
06/08/17--05:24: Färre återfall i schizofreni med långtidsverkande injektioner
Risken för återfall bland patienter med schizofreni skiljer sig åt beroende på vilket läkemedel som ges, enligt en registerstudie från Karolinska Institutet som publiceras i tidskriften JAMA Psychiatry. Klozapin och långtidsverkande injektioner var förknippade med färre återinläggningar på sjukhus än andra former av antipsykotiska läkemedel.  Antipsykotisk behandling ska förebygga återinsjuknande i psykossjukdomen schizofreni. I dag finns ett flertal antipsykotiska preparat, men hittills har det varit kontroversiellt huruvida det finns någon kliniskt relevant skillnad mellan de olika behandlingarna när det kommer till att förebygga just återfall. Närmare 30 000 patienter För att ta reda på det har forskare vid Karolinska Institutet genomfört en registerstudie med 29 823 svenska patienter som var mellan 16 och 64 år 2006 och som fick en schizofrenidiagnos mellan 2006 och 2013. Varje individ användes som sin egen kontroll för att eliminera matchningsproblem som annars lätt skulle kunna uppstå, då patienter som är mer allvarligt sjuka ofta behandlas med andra preparat än de som inte är lika sjuka. Forskarna undersökte sedan vilka mediciner patienterna fick och om de hade lagts in på sjukhus igen, gjort ett självmordsförsök, slutat att ta sin medicin eller dött. – Vi observerade betydande skillnader mellan de olika antipsykotiska behandlingarna. Klozapin och långtidsverkande injektioner var förknippade med bäst resultat, säger Jari Tiihonen, specialistläkare och professor vid institutionen för klinisk neurovetenskap på Karolinska Institutet. 20-30 procent lägre risk för återinläggning Risken för att patienterna hade återinlagts på sjukhus var omkring 20-30 procent lägre då patienterna fick långtidsverkande injektioner av antipsykotiska läkemedel jämfört med om patienterna fick samma medicin fast oralt. Denna skillnad observerades speciellt bland de patienter som hade sin första sjukdomsepisod. – Våra resultat antyder att risken för att patienten ska läggas in på sjukhus igen är olika stor för olika antipsykotiska preparat, säger Jari Tiihonen. Studien har finansierats med hjälp av medel från Janssen-Cilag. Jari Tiihonen har arbetat som konsult åt Fimea, AstraZeneca, Bristol-Myers Squibb, Eli Lilly, F. Hoffmann-La Roche, Janssen-Cilag, Lundbeck och Organon.  Publikation ”Real-World Effectiveness of Antipsychotic Treatments in a Nationwide Cohort of 29 823 Patients With Schizophrenia” Jari Tiihonen, Ellenor Mittendorfer-Rutz, Maila Majak, Juha Mehtälä, Fabian Hoti, Erik Jedenius, Dana Enkusson, Amy Leval, Jan Sermon, Antti Tanskanen och Heidi Taipale JAMA Psychiatry, online 7 juni 2017, doi:10.1001/jamapsychiatry.2017.1322 
 Open menu Share
0		0	
06/09/17--06:37: Litium skyddar mot självmord
Under perioder med litiumbehandling minskar självmord och försök till självmord bland personer med bipolär sjukdom. Det visar en stor registerstudie gjord vid Karolinska Institutet som publiceras i The American Journal of Psychiatry. Drygt en procent av jordens befolkning lider av bipolär sjukdom. Sjukdomen kännetecknas av växelvisa faser med onormal upprymdhet och uttalad nedstämdhet. Medicinering med litium och valproinsyra verkar förebyggande mot maniska faser och har stämningsstabiliserande effekter. Sedan tidigare är det känt att personer med diagnosen har en markant förhöjd självmordsrisk, men huruvida medicinerna minskar självmordsrisken har inte varit tillräckligt utrett. För att ta reda på det har forskare vid bland annat Karolinska Institutet genomfört en omfattande registerstudie. Många självmord skulle kunna förhindras – Vi har nu starka belägg för att litiumbehandling förebygger självmordsförsök och självmord. Vi uppskattar att mer än tio procent av försöken och de fullbordade självmorden i vår undersökning hade kunnat förhindras om de här personerna hade stått på kontinuerlig litiumbehandling, säger Paul Lichtenstein, professor vid institutionen för medicinsk epidemiologi och biostatistik, Karolinska Institutet. I studien, som är ett samarbete med Göteborgs universitet, har forskarna studerat drygt 51 000 personer med bipolär sjukdom från det svenska nationella patientregistret under en period av åtta år (2005-2013). Mellan dessa år inträffade 10 648 självmordsrelaterade händelser. Studiedeltagarna har jämförts med sig själva under perioder med – och utan – litiumbehandling, och på samma vis med valproinsyra. Risken för självmord och självmordsförsök minskade med 14 procent under behandling med litium jämfört med när samma individer stod utan behandling. Studien visar också att behandling med valproinsyra, det vanligaste alternativet till litium, troligen inte har någon effekt alls på självmordsbeteende. Minskad förskrivning av litium Litiumbehandlingen har minskat stadigt i Sverige under de senaste åren. Paul Lichtenstein tror att resultaten kan få betydelse för det kliniska beslut som läkarna fattar då de ordinerar medicin mot bipolär sjukdom. – När läkaren försöker hitta den bästa medicinska behandlingen till sin patient bör den självmordsförebyggande effekt som litium har vägas in, speciellt för patienter med suicidalt beteende, säger Paul Lichtenstein. Studien har finansierats av Vetenskapsrådet, Forskningsrådet för hälsa, arbetsliv och välfärd, Stiftelsen för strategisk forskning och the China Scholarship Council. Inga företagsintressen finns rapporterade. Publikation ‘Suicidal Behavior During Lithium and Valproate Medication: A Within-individual Eight Year Prospective Study of 50,000 Patients With Bipolar Disorder’. Jie Song, Arvid Sjölander, Erik Joas, Sarah E. Bergen, Bo Runeson, Henrik Larsson, Mikael Landén, Paul Lichtenstein. The American Journal of Psychiatry, online 9 juni 2017. 
 Open menu Share
0		0	
06/13/17--23:00: Drönare kan öka överlevnaden vid hjärtstopp
En specialbyggd drönare utrustad med hjärtstartare kan vara betydligt snabbare på plats vid ett hjärtstopp än en ambulans. Det visar forskning från Centrum för Hjärtstoppsforskning vid Karolinska Institutet och Södersjukhuset. Resultaten publiceras idag i den ansedda medicinska tidskriften JAMA.  – Vår studie visar att drönare har stor potential att redan före ambulansens ankomst leverera en hjärtstartare, säger Jacob Hollenberg, docent vid Karolinska Institutet och biträdande överläkare på Medicinska intensivvårdsavdelningen vid Södersjukhuset, och forskningsledare för Centrum för Hjärtstoppsforskning.            Hollenbergs forskargrupp har utvecklat en specialbyggd ambulansliknande drönare som utrustas med hjärtstartare. Inom forskningsprojektet har drönaren testkörts vid 18 inträffade hjärtstopp under åren 2006-2013. Drönaren har sedan larmats ut och flugits automatiserat utom synhåll för piloten i upp till 10 kilometers radie och testkörts till den exakta destination som ambulansen kört vid 18 inträffade hjärtstopp under åren 2006-2013. Drönaren, som lyfte från räddningstjänsten i Älmsta Norrtälje, hade en medeltid från utlarmning till ankomst för platserna för hjärtstoppen på cirka fem minuter, hela 16 minuter kortare i jämförelse med motsvarande historisk framkörningstid för ambulanssjukvården. En viktig del av studien är att forskargruppen i nära dialog med Transportstyrelsen och Luftfartsverket har fått tillstånd att flyga utom synhåll och därmed kunnat påvisa att drönare har stor potential att rädda liv. – Idag räddas endast 1 av 10 som drabbas av hjärtstopp utanför sjukhus men vi vet att hela 7 av 10 kan räddas om hjärtstartare används inom de allra första minuterna. Drönare som flyger ut hjärtstartare har en potential att drastiskt korta tiden till defibrillering och därigenom öka överlevnaden vid hjärtstopp, säger Jacob Hollenberg. - Vår forskargrupp utvecklar och studerar även drönare som livräddande hjälpmedel vid drunkningstillbud. Jag är övertygad om att det finns flera andra akuta medicinska tillstånd, som exempelvis trafikolyckor och livshotande allergiska reaktioner i glesbygd, där drönare har en möjlig livräddande potential, avslutar Jacob Hollenberg. Publikation “Time to Delivery of an Automated External Defibrillator Using a Drone for Simulated Out-of-Hospital Cardiac Arrests vs Emergency Medical Services”, Andreas Claesson, Anders Bäckman, Mattias Ringh, Leif Svensson, Per Nordberg, Therese Djärv, Jacob Hollenberg JAMA, 13 juni 2017, 317(22):1-3. 
 Open menu Share
0		0	
06/14/17--04:43: Nya hyresmodellen ska spegla verkliga kostnader
Från 2018 blir hyrorna för laboratoriesalar högre än för övriga lokaler på Karolinska Institutet. Den nya hyresmodellen har tagits fram för att spegla de faktiska kostnaderna för de nya forskningsbyggnaderna, och beslutats av konsistoriet. Den samlade lokalkostnaden för Karolinska Institutet förra året var 755 miljoner kronor. Under 2018 blir kostnaden över en miljard. – Från 2018 kommer vi att införa differentierad hyra utifrån vilken typ av lokaler man sitter i för att bättre återspegla den verkliga kostnaden, säger fastighetsdirektören Lennart Ilke. Han är chef för fastighetsavdelningen på Karolinska Institutet som ansvarar för universitetets lokalförsörjning och som sköter in- och uthyrningen. De externa hyresvärdarna Akademiska Hus med flera, ställer sina fakturor till fastighetsavdelningen, som sedan hyr ut lokalerna till de olika institutionerna. Institutionerna fördelar i sin tur kostnaden mellan sina forskargrupper. Sedan många år tillbaka har filosofin bakom hyressättningen varit utjämnad internhyra, det vill säga att alla institutioner betalar lika per kvadratmeter oavsett den faktiska kostnaden för lokalerna som institutionen sitter i. Undantaget är djurlokaler som betalar högre internhyra. Sedan 2014 har internhyran ökat från 3 350 kronor till 3 800 kronor per kvadratmeter på Karolinska Institutet. År 2018 kommer laboratorieintensiv verksamhet att hamna på i snitt cirka 4 300 kronor per kvadratmeter. En arbetsgrupp inom styrelsen för forskning har tagit fram förslaget kring den differentierade hyressättningen. De har haft som mål att hyrorna ska reflektera de faktiska kostnaderna för respektive yta i större utsträckning. Till exempel motiverar laboratorier, som är mer kostsamma än vanliga kontorslokaler, högre hyror. Tre faktorer avgör hyresnivån Tre olika faktorer avgör hyresnivån. Faktor 1,0 gäller för alla kontors- och utbildningslokaler. Laboratorielokaler har fått faktor 1,3, vilket innebär 30 procent högre hyra, medan enkla källarlokaler har faktor 0,5 och alltså innebär halva normalhyran. – Alla nya satsningar som vi nu genomför, till exempel på Biomedicum och Neo, handlar ju om den laboratorietunga forskningen, och det är den som driver upp kostnaderna. Därför har ambitionen varit att värna dels utbildningen så att den inte drabbas av höjda kostnader på grund av att forskningen får fantastiska lokaler, dels värna den forskning som inte behöver laboratorielokaler, säger Lennart Ilke. Beroende på vilka proportioner mellan laboratorieytor och kontorsytor en forskargrupp har, kan den genomsnittliga kvadratmeterhyran mellan forskargrupperna variera. – Vi kommer dock att debitera Biomedicum kollektivt, så hur institutionerna väljer att fördela kostnaderna inom Biomedicum är något de själva bestämmer, säger Lennart Ilke.   Text: Stina Moritz   En tillbakablick – från Kungl. Byggnadsstyrelsen till Akademiska Hus Fram till 1993 var det den statliga myndigheten Kungl. Byggnadsstyrelsen som höll med lokaler åt de statliga myndigheterna, däribland universiteten och högskolorna i Sverige. Lärosätena betalade hyra till myndigheten, men fick också statliga medel som täckte hyreskostnaderna. I början av 1990-talet lades Kungl. Byggnadsstyrelsen ner och fristående statligt ägda aktiebolag som Vasakronan och Akademiska Hus AB tog över en stor del av byggnaderna. – Akademiska Hus skapades på direkt begäran av de stora lärosätena eftersom man behövde en fastighetsägare med kompetens och förståelse för lärosätenas behov, säger Lennart Ilke, fastighetsdirektör vid Karolinska Institutet. Samtidigt ändrades principen för tilldelningen av statliga medel till lärosätena. Lärosätena fick använda sina medel till forskning och utbildning på det sätt som de ansåg var bäst. Förändringen innebär att lärosätena kan hyra lokaler från vilken fastighetsägare som helst. Akademiska Hus blev dock en dominerande hyresvärd, eftersom de i stor utsträckning tog över lärosätenas befintliga lokaler. *** Karolinska Institutet och andra lärosäten har en grundfinansiering från staten. Därutöver söker man forskningsmedel från forskningsfinansiärer. Utbildningen har en ersättningsmodell per student, med olika prislappar beroende på inriktning. Den statliga finansieringen fördelas från konsistoriet via rektor och respektive verksamhetsstyrelse till respektive institution. I dag äger Akademiska Hus AB 91 procent av de Karolinska Insitututets lokaler och är markägare till campus Solna. Om några år ändras proportionerna eftersom fastighetsägaren Hemsö äger forskningsbyggnaden Neo, som byggs i Flemingsberg. Hemsö har även köpt grannbyggnaden Novum. Cirka fem procent av Karolinska Institutets lokaler hyrs av Statens fastighetsverk, Acturum och andra mindre fastighetsbolag. Källor: Akademiska hus (www.akademiskahus.se) och Statens fastighetsverk (www.sfv.se) samt Karolinska Institutet.   
 Open menu Share
0		0	
06/14/17--04:44: Hyreshöjningar väcker intern debatt
Med Karolinska Institutets stora satsningar på infrastruktur, framför allt de nya forskningsbyggnaderna, höjs nu hyrorna i snabb takt. Dessutom kommer laboratorietung verksamhet att betala mer än övrig verksamhet från 2018 vilket har väckt kritik från forskare. Forskningsbyggnaderna Biomedicum, Bioclinicum, Neo, djurhuset KM-B och ombyggnaden i Alfred Nobels allé, ANA8, ”Framtidens laboratorium” står alla klara för inflyttning inom loppet av ett år. – Det är en nödvändig satsning, säger Stefan Eriksson, vicedekanen för infrastruktur vid Karolinska Institutet. Samtidigt, tillstår han, händer det mycket på samma gång. 60 procent av KI:s verksamheter flyttar in i nya lokaler nästa år, och 80 procent av labben och djuranläggningarna förnyas. Det kostar mycket pengar. – Man måste räkna med att hyrorna blir högre när man bygger nytt, säger Stefan Eriksson. Utgångspunkten för de nya moderna forskningslaboratorierna har varit att de krävs för framgångsrik experimentell forskning de kommande decennierna, men också för samordningsvinster både vad gäller dyrbar utrustning och administration när flera institutioner flyttar ihop. Ny hyresmodell från 2018 Från 2018 införs en ny modell för hyressättningen med differentierad hyra. Laboratorielokalerna kommer att kosta mer och får högre hyreskostnad än kontors- och utbildningslokaler. KI-forskare har kritiserat systemet eftersom de menar att förutsättningarna för den experimentella forskningen blir sämre. Forskarna saknar bland annat en genomlysning av vilka externa medel som kan användas för att betala hyra. – Det är olyckligt att man bygger så mycket samtidigt eftersom det blir en stor ekonomisk belastning på universitetet. Det man gör nu är att man i princip skickar räkningen vidare till forskarna. Man borde ha varit lite försiktigare, säger Nils-Göran Larsson, professor i mitokondriell genetik och prefekt vid institutionen för medicinsk biokemi och biofysik, MBB, en av fem institutioner som flyttar in i Biomedicum nästa år. Han är även ordförande i prefektgruppen för Biomedicum, som roterar ordförandeskapet varje halvår. – När man utökar Karolinska Institutets verksamhet så pass mycket blir de interna resurserna till varje forskare väldigt små och den experimentella forskningen alltmer beroende av extern finansiering, säger Nils-Göran Larsson. Vicedekanen för infrastruktur, Stefan Eriksson, som tidigare var prefekt för institutionen för fysiologi och farmakologi, som flyttar till Biomedicum, är väl inspelad på det ansträngda hyresläget för många forskargrupper. Eftersom statsanslagen ligger kvar på samma nivå behövs såväl ökade statsanslag och fler externa finansiärer som tillåter att tilldelade medel får användas till hyror, menar han. För medan statsanslagen fördelas till löner och hyror på institutionsnivå, ställer många externa finansiärer krav på att tilldelade medel inte får gå till hyror. – Det gör att pengarna inte kommer att räcka och det blir upp till varje institution att se till att de har en balans. Då måste man krympa kostymen, vilket är smärtsamt att säga, säger Stefan Eriksson. Efterlyser helikopterperspektiv Även Gunilla Karlsson Hedestam, professor på institutionen för mikrobiologi, tumör- och cellbiologi ställer sig frågande till hur forskargrupperna ska få ihop medel till ökade hyreskostnader. – Det som skett under de senaste 10 åren är att finansiärerna kräver mer transparens med tätare och mer detaljerade ekonomiska rapporter där hyreskostnader sällan tillåts. Samtidigt har tillgången till fria medel, som kan användas till att betala hyror, minskat, säger Gunilla Karlsson Hedestam. Hon har efterlyst ett helikopterperspektiv från KI:s ledning vad gäller den omöjliga ekvationen för många grupper kring hyreskostnader och medfinansiering av externa anslag som inte tillåter full INDI-täckning. – Jag och många med mig har försökt att lyfta den här problematiken på KI, men man vill inte riktigt ta i problemet då det är svårt att hitta en lösning, säger Gunilla Karlsson Hedestam. Anders Gustafsson, dekan för forskning på Karolinska Institutet, är medveten om att satsningarna på de nya infrastrukturerna drabbar vissa forskargrupper hårt. – Forskningsstyrelsen måste samarbeta med institutionerna för att mildra effekterna så mycket som möjligt. I förhållande till KI:s totala omsättning är dock hyreshöjningarna inte alltför dramatiska, säger Anders Gustafsson. En arbetsgrupp utsedd av styrelsen för forskning ser nu över modellerna för resurstilldelning och hyreskompensation till institutionerna, vilket kan leda till förändringar framöver. Arbetsgruppen har diskuterat hyreskompensationen till de laboratorietunga institutionerna på grund av att deras hyror, men ännu inte kommit fram till något förslag.   Text: Stina Moritz och Madeleine Svärd Huss 
 Open menu Share
0		0	
06/14/17--04:47: Stora konsekvenser för utbildning och forskning när Karolinska Universitetssjukhuset får färre patienter
Läkarprogrammet och åtta andra program vid Karolinska Institutet kommer att påverkas när färre patientgrupper vårdas på nya Karolinska Universitetssjukhuset i Solna. Det visar Karolinska Institutets interna konsekvensanalyser. Även forskningen kommer att påverkas. När Karolinska Universitetssjukhuset i Solna blir ett högspecialiserat sjukhus flyttas stora patientgrupper till andra vård- och specialistenheter. Det är en del av de förändringar i hälso- och sjukvården som Stockholms läns landsting genomför.  En intern analys visar hur förändringarna kommer att påverka Karolinska Institutets utbildning och forskning. Det är styrelsen för utbildning som på uppdrag av rektor har analyserat följderna för utbildningen vid KI. En av de största konsekvenserna blir att studenter som i dag har så kallad verksamhetsförlagd utbildning, VFU, eller kurser på Karolinska Universitetssjukhuset i Solna, inte kommer att nå vissa lärande- och examensmål om inga åtgärder vidtas. Läkarprogrammet är det program som påverkas mest när bland annat den nya intensivakuten får färre patienter med ett begränsat urval diagnoser. – Läkarstudenterna behöver möta patienter med vanliga och akuta tillstånd för att självständigt kunna diagnostisera och behandla dessa, och det måste finnas arenor för interprofessionellt lärande för att studenten ska kunna tillägna sig förmåga till lagarbete. I vissa fall påverkas samtliga studenter på en viss kurs, säger Annika Östman Wernerson, dekan för utbildning vid Karolinska Institutet. Styrelsen för utbildning föreslår flera åtgärder. Bland annat att antalet diagnoser på sjukhuset ska utökas, och att kliniska utbildningsavdelningar, KUA, och kliniska utbildningsmottagningar, KUM, får vara kvar på Karolinska Universitetssjukhuset Solna.  Antalet platser inom så kallad specialistöppenvård bör också öka genom att nya akademiska specialistcentrum inrättas. I avtalet med nya vårdgivare som får ett vårduppdrag, måste också ett utbildnings- och forskningsuppdrag, ingå på ett tydligt sätt.  – Vi måste naturligtvis anpassa oss till förändringar i vården, men man måste också ha stor respekt för att när man gör så här omfattande förändringar tar det tid, det är inte som att bara flytta schackpjäser. I förlängningen blir det så att om man måste flytta stora studentgrupper och utbildningsuppdrag, så flyttar man också lärarresurser och medel för lärare, säger Annika Östman Wernerson. Klinisk forskning påverkas Eftersom lärarna även forskar påverkas också den kliniska forskningen, enligt Annika Östman Wernerson, och risken är att den obligatoriska forskningsanknytningen i utbildningen hotas när man flyttar ut studenter till nya vårdenheter. – I slutänden, om våra studenter inte får en bra eller otillräcklig VFU, riskerar vi att studenterna inte får de bästa förutsättningarna för att träna på olika färdigheter och förhållningssätt och att övergången från studier till att vara yrkesverksam försvåras. Därför måste KI och SLL hjälpas åt att få till det här på ett bra sätt, säger Annika Östman Wernerson. Institutionen för molekylär medicin och kirurgi, MMK, är en av de kliniska institutioner som bidragit till konsekvensanalyserna. MMK bedriver bland annat utbildning på grundnivå och avancerad nivå för läkar- och fysioterapeutstudenter och har 25 forskargrupper inom preklinisk och klinisk forskning.  – Våra forskargrupper upplever generellt en stor ovisshet i vad det förändrade vårdlandskapet egentligen innebär, vilken verksamhet som kommer att bedrivas inom nya Karolinska Universitetssjukhuset och vilken som kommer att finnas i närområdet? Hur blir dimensionen på intensivakuten och vilka blir de potentiella nya vårdgivare som det är angeläget att etablera kontakt med? säger Anders Franco-Cereceda, prefekt vid MMK. Eftersom akutverksamheten på nya Karolinska Universitetssjukhuset utgör ett betydande forsknings- och undervisningsunderlag ser forskargruppsledarna vid MMK omfattande problem med att upprätthålla verksamheten. – Det finns utmaningar och vi kommer att tappa fart och tid, men det kommer också att kräva nytänk och ge nya möjligheter som också kan innebära förbättringar. Vi måste ödmjukt närma oss vårdgivarna och lösa detta tillsammans, säger Anders Franco-Cereceda. Det stora problemet, menar han, är att det fysiska avståndet till patienterna blir större, vilket kommer att kräva omställningar under en övergångsperiod. Åtgärdspaket beslutas i juni – KI:s ledning har precis tagit emot konsekvensanalyserna och håller på att bearbeta dem. Det är ännu för tidigt för oss att kommentera innehållet, säger Anders Ekbom, vikarierande prorektor vid KI. I mitten av juni hålls ett internat där KI:s ledning tillsammans med representanter för styrelsen för utbildning, styrelsen för forskning och berörda prefekter kommer att diskutera analyserna och bestämma hur KI ska gå vidare. Text: Helena Mayer (Alla kliniska institutioner har ännu inte lämnat in sina rapporter, de kommer att publiceras när de är klara.)   Program som påverkas av det förändrade verksamhetsinnehållet på Karolinska Universitetssjukhuset i Solna Program som påverkas i större omfattning och inte kommer att nå lärande- och examensmålen med det förändrade verksamhetsinnehållet – om inte särskilda åtgärder vidtas Läkarprogrammet Program som påverkas i mindre omfattning men inte kommer att nå lärande- och examensmålen med det förändrade verksamhetsinnehållet – om inte särskilda åtgärder vidtas Audionomprogrammet Barnmorskeprogrammet Biomedicinprogrammen – kandidat och master Biomedicinska analytikerprogrammet – inriktning klinisk fysiologi Fysioterapeutprogrammet Masterprogrammet i molekylära tekniker i livsvetenskaperna Röntgensjuksköterskeprogrammet Sjuksköterskeprogrammet Program där lärande- och examensmålen kan nås trots det ändrade verksamhetsinnehållet – utan att särskilda åtgärder vidtas Arbetsterapeutprogrammet  Kompletterande utbildning för sjuksköterskor  Logopedprogrammet Specialistsjuksköterskeprogrammet inriktning anestesi, intensivvård respektive operation Specialistsjuksköterskeprogrammets inriktning barn och ungdom Specialistsjuksköterskeprogrammet inriktning ambulanssjukvård, inriktning distriktsköterska, inriktning psykiatrisk vård och inriktning vård av äldre Specialistsjuksköterskeprogrammet inriktning medicinsk vård, inriktning kirurgisk vård och inriktning onkologisk vård är under omarbetning och det är i nuläget svårt att bedöma i vilken omfattning som de kommer att påverkas av det nya verksamhetsinnehållet. 
 Open menu Share
0		0	
06/14/17--04:52: Så tycker forskarna om obligatorisk forskningsdokumentation
Anna Jervaeus, universitetsadjunkt vid Institutionen för neurobiologi, vårdvetenskap och samhälle vid Karolinska Institutet har använt KI ELN, elektronisk forskningsdokumentation, sedan hon började som doktorand på Karolinska Institutet år 2010. Nu väntas det bli obligatoriskt för alla KI-forskare. – Jag tycker att KI ELN är bra. Jag har lärt mig systemet hyfsat snabbt och upplever det som användarvänligt i de funktioner jag har använt. Det fyller sitt syfte, säger Anna Jervaeus. Bland fördelarna ser hon möjligheten att samla dokument på ett för forskningsgruppen gemensamt, säkert ställe och att låsa inmatad information. – Även om jag vet att jag inte går in och fabricerar är det tryggt att veta att jag alltid låser materialet efter en viss tid. Det är också lätt att få en bra struktur i projekten, säger hon. KI ELN beskrivs ofta som framtaget för labbforskning snarare än omvårdnadsforskning, som Anna Jervaeus arbetar med. Det som i KI ELN kallas ”experiment” kan därför för henne vara en datainsamling, ett manusarbete, planeringsdokument eller mötesanteckningar, till exempel. – Jag har funderat hur det är rimligt för mig att dela upp arbetet, men har inte upplevt att det skulle vara något problem med att systemet inte passar den forskning vi sysslar med. Jag har också fått väldigt bra hjälp och stöd från KI:s supportfunktion när jag har haft frågor, säger hon. Pilot på odontologiska institutionen På några av KI:s institutioner införs elektronisk forskningsdokumentation redan tidigare än 2019. En av dem är institutionen för odontologi, där man har beslutat att göra KI ELN obligatoriskt från 2018. Just nu genomförs introduktionskurser i användning av systemet, berättar Mats Trulsson, institutionens prefekt. – Vi behöver förbättra vår dokumentation när det gäller forskningen och ser stora fördelar med KI ELN. Vi får hela forskningen dokumenterad och ordentligt loggad och kan från ledningssidan få fram dokumentation även när en forskare har flyttat, vilket kan vara väldigt svårt i dag, säger han. Han bedömer att vissa forskare kan uppleva systemet som omständligare än deras tidigare hantering, men konstaterar att det är något man får ta för att leva upp till kraven på en fungerande forskningsorganisation. Att elektronisk forskningsdokumentation blir obligatoriskt på hela KI tycker han är jättebra. – Det handlar om förtroendet för forskningen, att man faktiskt kan gå tillbaka och visa med dokumentation vad man har gjort inom forskningsverksamheten, säger Mats Trulsson. Systemet förbättras stegvis För Björn Äng, anknuten till institutionen för neurobiologi, vårdvetenskap och samhälle, startade användningen av KI ELN i samband med en doktorand som genomförde delar av sin forskning inom försvarsmakten. Hög säkerhet i dokumentationen passade då extra bra. Det var ungefär sex år sedan och han anser att systemet har blivit bättre sedan dess. – Det har funnits stunder när jag har varit irriterad – det har varit buggar och inlagda projekt har fastnat – men på sistone har det fungerat bra, säger han. Björn Äng ser KI ELN som en bra, säker samlingspunkt för dokument, exempelvis etikhandlingar och den individuella studieplanen för doktorander. Som handledare uppskattar han också den formaliserade kommunikationen – när en doktorand har startat ett experiment skickas det till honom för verifiering. – Det är bra att jag behöver granska och fylla i att jag har läst och förstått. Det blir mer formellt och transparent än i en vanlig mejlkonversation eller pappersversion. Det tycker jag om, säger han. Han upplever dock viss inflexibilitet i hur man skapar sin egen struktur med underkategorier i systemet, och att sådana strukturer måste låsas. Men på det hela taget är han positiv till att elektroniskt forskningsdokumentation görs obligatoriskt. – Det är jättebra. När man använder elektronisk loggbok börjar man reflektera och kommer på sig själv med att tänka ”just ja, jag borde kanske dokumentera de där mötesanteckningarna”. Det är en bra påminnelse om att ha handlingarna i ordning, säger han.   Text: Sara Nilsson 
 Open menu Share
0		0	
06/14/17--04:55: Beslut om säkrare forskningsdokumentation väntas i sommar
Elektronisk forskningsdokumentation ska bli obligatoriskt på KI, beslutet väntas fattas i juni 2017. Införandet har bromsats av kritik mot KI:s centrala e-loggbok, KI ELN, men med handgriplig hjälp kan fler se fördelarna med systemet. Från och med januari 2019 väntas det bli obligatoriskt för KI:s forskare att dokumentera sin forskning elektroniskt. Beslutet väntas tas i sommar, efter att frågan tidigare i vår har diskuterats i styrelsen för forskning och i prefektgruppen, berättar Anders Gustafsson, dekan för forskning. – Elektronisk hantering ger bättre kvalitet på forskningsdokumentationen, det blir bättre ordning och säkrare. Dessutom går dokumentationen att hitta, vilket har varit ett problem i ärenden om oegentlighet som har utretts på KI. Vi har haft detta frivilligt i många år utan att få tillräckligt många aktiva användare och nu införs ett obligatorium som en del i åtgärdsprogrammet efter Macchiarini-ärendet, säger Anders Gustafsson. Elektronisk forskningsloggbok har diskuterats länge på KI som ett sätt att öka sökbarhet, transparens och informationssäkerhet i forskningsdokumentationen. Universitetets forskare har i dag möjlighet att använda ett centralt system för elektronisk dokumentation av sin forskning, KI ELN. I beslutet som väntas är det dock elektronisk forskningsdokumentation som blir obligatoriskt, inte KI ELN i sig. Kan en institution eller enhet visa att ett annat system uppfyller centralt ställda krav kan det användas. Hälften igång med KI ELN KI ELN sjösattes 2010 och i dag är knappt hälften av KI:s forskare aktiva användare. En förklaring till den relativt låga andelen användare är att systemet inte har varit obligatoriskt, tror Cecilia Martinsson Björkdahl, projektledare på Universitetsförvaltningen med ansvar för forskningsdokumentation. – Det tar tid att börja använda ett nytt system och är det inte obligatoriskt prioriteras det lätt ned, säger hon. Men det har också förekommit uttalat missnöje med systemet, som vissa har uppfattat som svårt att använda och inte anpassat för den egna typen av forskning. I många fall handlar det om att forskaren fick problem i starten och att dessa negativa erfarenheter lever kvar, tror Cecilia Martinsson Björkdahl. – Vi får fortfarande höra åsikter om KI ELN baserat på problem som är åtgärdade sedan flera år tillbaka. Men de grupper som kommer igång på ett bra sätt ser ofta snabbt fördelar. Som bättre sökbarhet, lättare samarbete för geografiskt spridda grupper och bättre överblick inom forskargruppen, inte minst för forskargruppledaren, säger hon. Introduktionen anpassas Exakt hur det obligatoriska införandet ska genomföras är inte bestämt än. Men en introduktion till KI ELN får gärna börja med generella informationstillfällen institutions- eller avdelningsvis, konstaterar Cecilia Martinsson Björkdahl. De bör sedan följas upp med mer specifika träffar, helst på forskargruppnivå, där introduktionen kan anpassas till forskarnas önskemål och behov. De flesta problem går nämligen lösas, menar hon. – När vi väl sätter oss ner och diskuterar på gruppnivå är problemen ofta inte så stora – kanske var det inte så svårt som man trodde, kanske måste viss data inte ligga i ELN utan kan förvaras i andra säkra system. De som har större problem med övergången till ELN saknar ofta bra existerande rutiner. Då måste de både lära sig ett nytt system och faktiskt ändra sina rutiner, och det uppfattas som jobbigt och begränsande, säger Cecilia Martinsson Björkdahl. Text: Sara Nilsson 
 Open menu Share
0		0	Forskare vid Karolinska Institutet har tagit fram molekylära 3D-bilder som ger ett visuellt svar på en av de mest fundamentala biologiska frågorna, nämligen hur spermien binder till äggets yta i början av befruktningen. Studien, som publiceras i den ansedda tidskriften Cell, visar hur befruktningsögonblicket ser ut på molekylär nivå. När ägg och spermie möts och spermien lyckas penetrera äggets yta börjar ett nytt liv ta fart. Trots att mötet mellan kvinnliga och manliga könsceller vid befruktningen är en av de mest fundamentala processerna inom biologin har det hittills varit okänt hur spermien lyckas känna igen äggets yta samt hur spermien tar sig in genom äggets ytskikt rent molekylärt. Men nu har forskare vid Karolinska Institutet, med hjälp av tekniken röntgenkristallografi, för första gången tagit fram 3D-bilder som visar på molekylär nivå hur ett spermieprotein binder till äggets ytprotein i början av befruktningen. Forskarna var intresserade av två olika proteiner som förekommer på äggets ytskikt, dels ZP2 hos däggdjur, däribland människa och dels VERL hos blötdjuret havsöron. – 600 miljoner år av evolution skiljer däggdjur från blötdjur. De här proteinerna, som fungerar som spermiereceptorer i respektive djurstam skiljer sig väldigt mycket i proteinsekvens. Men en närmare jämförelse visar ändå att äggproteinerna ZP2 och VERL delar en vanligt förekommande 3D-struktur, säger professor Luca Jovine vid institutionen för biovetenskaper och näringslära på Karolinska Institutet som lett forskningsstudien. Tagit fram kristallstrukturer Med hjälp av röntgenkristallografi har forskarna lyckats visualisera de delar av VERL som spelar en nyckelroll när det kommer till att känna igen könsceller. Forskarna har även tagit fram kristallstrukturer av de olika delar hos VERL som binder till spermieproteinet lysin i havsöron. De molekylära 3D-bilderna, som visar början av befruktningen, avslöjar hur könsceller känner igen varandra. – De visar också för första gången ett exempel på hur spermier från en viss djurart föredrar att binda till äggytor från djur av samma art, säger Luca Jovine. Slutligen kan dessa bilder hjälpa till att ge en antydan om hur proteinet lysin öppnar ett hål i äggets ytskikt så att spermien kan ta sig in i ägget. Uppnås i början av befruktningen – För mer än hundra år sedan jämförde man denna process med ett ”lås” och en ”nyckel”. Vår studie visar hur detta uppnås i början av befruktningen, säger Luca Jovine. Isha Raj och Hamed Sadat Al Hosseini vid institutionen för biovetenskaper och näringslära på Karolinska Institutet är försteförfattare till studien, som gjorts i samarbete med Alessandra Villa vid samma institution samt Daniele de Sanctis vid ESRF (European Synchrotron Radiation Facility). Studien har finansierats av medel från European Research Council, Centrum för innovativ medicin, Vetenskapsrådet, Göran Gustafssons stiftelse för naturvetenskaplig och medicinsk forskning, Sven och Ebba-Christina Hagbergs stiftelse och EMBO Young Investigator Award. Toppbilden: Kristallstruktur av VERL-lysin-komplexet, illustration av Isha Raj och Luca Jovine. Publikation Structural Basis of Egg Coat-Sperm Recognition at Fertilization  Isha Raj, Hamed Sadat Al Hosseini, Elisa Dioguardi, Kaoru Nishimura, Ling Han, Alessandra Villa, Daniele de Sanctis och Luca Jovine Cell, online 15 juni 2017. doi:10.1016/j.cell.2017.05.033 
 Open menu Share
0		0	
06/16/17--05:10: Sten Linnarsson invald i EMBO
KI-forskaren Sten Linnarsson har blivit invald som medlem i EMBO. Han är en av 65 forskare som i år väljs in i vetenskapsorganisationen. Totalt samlar EMBO över 1700 ledande forskare inom det livsvetenskapliga området världen över. Organisationens huvudsakliga syfte är att stötta begåvande forskare i karriären, öka kunskapsutbyte och förbättra det vetenskapliga klimatet i Europa.  Sten Linnarsson är verksam som professor och gruppledare vid institutionen för medicinsk biokemi och biofysik. Han är även knuten till den nationella forskningsanläggningen SciLifeLab.   
 Open menu Share
0		0	
06/19/17--13:41: Yttrande över misstänkt oredlighet i forskning
Expertgruppen för oredlighet i forskning vid Centrala etikprövningsnämnden, CEPN, har nu lämnat sitt yttrande till KI avseende artikeln "Autologous Peripheral Blood Mononuclear Cells as Treatment in Refractory Acute Respiratory Distress Syndrome", publicerad i Respiration 2015. Detta efter att vikarierande rektor Karin Dahlman-Wright i höstas beslutade att inleda ett ärende om oredlighet i forskning och i samband med det bad expertgruppen vid CEPN om ett yttrande. Efter fortsatt utredning kommer KI:s rektor att fatta beslut i ärendet, osäkert när. 
 Open menu Share
0		0	
06/19/17--07:13: Volker Lauschke årets Malin och Lennart Philipson-pristagare
Styrelsen för Malin och Lennart Philipsons stiftelse delar ut ett pris och ett anslag för biomedicinsk forskning med molekylär inriktning till minne av professor Lennart Philipson. Syftet är att underlätta för unga lovande forskare att etablera en självständig forskargrupp efter postdoktoral utbildning. 2017 års pristagare är KI-forskaren Volker M. Lauschke. Anslagssumman är 1 000 000 SEK/år i två år. Av denna summa utgår till mottagaren under första året ett personligt pris på 50 000 SEK. Priset delas ut vartannat år vid Karolinska Institutet och vartannat år vid Uppsala Universitet. Volker M. Lauschke, forskarassistent vid institutionen för fysiologi och farmakologi, tilldelas priset 2017 för sitt arbete med utveckling och karakterisering av fysiologiska levermodellsystem med målet att studera molekylära mekanismer som ligger till grund för interindividuella skillnader i läkemedelssvar. – Volker M. Lauschke har gjort banbrytande vetenskapliga upptäckter och visat självständiga och enastående kvaliteter i sin forskning. Han förtjänar verkligen denna utmärkelse, säger professor Li Felländer-Tsai, vetenskaplig rådgivare till Malin och Lennart Philipsons Stiftelse – Jag är djupt tacksam för att ha fått denna utmärkelse. Under min studietid hade jag nöjet att uppleva den inkluderande och öppna atmosfär som Lennart Philipson skapade under sin tid vid EMBL och som format så många forskare i Europa och resten av världen, inklusive mig själv. Jag känner mig hedrad att få ett pris i Lennart Philipsons namn och kommer att sträva efter att bidra till att föra vidare hans vetenskapliga ledarskapsfilosofi, kommenterar Volker M. Lauschke. Årets pris ska delas ut på Karolinska Institutets installationsceremoni den 12 oktober. Volker M. Lauschke doktorerade vid EMBL och den kombinerade fakulteten för naturvetenskap och matematik vid universitetet i Heidelberg, Tyskland år 2013 på studier av vävnadsmönster med molekylära oscillatorer. År 2014 flyttade han till Karolinska Institutet som Marie Curie-stipendiat för att arbeta med utveckling och karakterisering av fysiologiska levermodellsystem med målet att studera molekylära mekanismer som ligger till grund för interindividuella skillnader i läkemedelssvar. Efter två års postdoktorstudier vid KI blev han år 2017 forskarassistent vid institutionen för fysiologi och farmakologi inom området leverfunktion och regeneration. 
 Open menu Share
0		0	
06/20/17--02:00: Personlig mobilplattform bidrar till minskad hiv-spridning
Mobilplattformar är allt vanligare hjälpmedel inom medicin och folkhälsa. Men det finns få utvärderingar av deras effektivitet. En ny doktorsavhandling i samarbete mellan Karolinska Institutet och Stellenbosch University, Sydafrika, visar att rehabilitering med beteendeinformation via mobilen för män som omskurits kan bidra till att minska spridning av hiv. Främst gäller det män med högt sexuellt riskbeteende. Frivillig manlig omskärelse är vanlig i många länder i östra och södra Afrika eftersom det minskar risken för män att smittas av hiv. Världshälsoorganisationen rekommenderar avhållsamhet av penetrerande sex under sex veckor efter operationen. Studier visar dock att de flesta har samlag redan efter fyra veckor, vilket försvårar läkningen och ökar smittorisken för sexuellt överförbara sjukdomar. Avhandlingen undersöker varför män inte följer rådet om sex veckor och hur man ska ge dem information som hjälper dem till avhållsamhet hela läkningsperioden. En rehabiliteringsmetod kallad m-Health utformades med automatiserade röstmeddelanden till mobiltelefon och i samarbete med tidigare patienter. Nästan 50 röstmeddelanden skräddarsyddes utifrån vilken fas i läkningsprocessen patienten var och skickades ut regelbundet under rehabiliteringens 42 dagar. – Informationen måste upprepas kontinuerligt under läkningsprocessen om männen ska ta till sig den. Den behöver också ta hänsyn till personliga förhållanden och vara en dialog med patienten istället för en klinisk pekfinger-monolog från läkaren, säger Yoesrie Toefy, som också är imam och familjerådgivare. En anledning till att i synnerhet de gifta männen bröt mot rekommendationen, och hade samlag före de sex rehabiliteringsveckorna löpt ut, var att de upplevde minskat självförtroende när de inte kunna tillfredsställa sin partner sexuellt. En bieffekt av projektet var ökade kunskaper hos deltagarna om alternativ till penetrerande samlag, vilket i sig minskar risken för smittspridning av sexuellt överförbara sjukdomar. Behandlingen visade sig inte vara signifikant effektiv i hela patientgruppen, men hade fyra gånger större effekt på patienter som hade högre sexuellt riskbeteende. – Detta understryker behovet av att skräddarsy hiv-interventioner till olika patientgrupper och i olika faser av behandlingen, säger docent Sarah Thomsen, handledare. Yoesrie Toefy ser en potential i m-Health-plattformens utformning även för andra behandlingar: – Vi har skapat en metod för rehabilitering baserad på hälsobeteendeförändring som kan användas som komplement till information från sjukvården. Vi tror att den blir optimal i kombination med personliga återbesök, säger han. KI och Stellenbosch University har ett gemensamt forskarutbildningsprogram Avhandlingen är skriven inom ett gemensamt doktorandprogram mellan Stellenbosch University och Karolinska Institutet. Doktorandprogrammet startade under 2012 och fem doktorander är för närvarande aktiva i programmet. Yoesrie Toefy är den första doktoranden som disputerar inom ramen för samarbetet.   Avhandlingen: Development and testing of an m-health platform to reduce post-operative penetrative sex in recipients of voluntary medical male circumcision, Toefy, Yoesrie, 2017-06-14. 
 Open menu Share
0		0	
06/21/17--23:05: Förekomst av protein viktig ledtråd till tumörregression vid neuroblastom
Förekomsten av proteinet KIF1Bβ kan spela en central roll för utgången av en neuroblastomdiagnos. En hög andel KIF1Bβ innebär större chans att tumören spontant tillbakabildas och försvinner. Det visar en studie från Karolinska Institutet och Ludwiginstitutet för cancerforskning som publiceras i den vetenskapliga tidskriften Genes and Development.  Neuroblastom är den tredje vanligaste formen av barncancer och orsakar nästan 15 procent av alla dödsfall relaterade till cancer hos barn. Den höga dödligheten speglar väl sjukdomens aggressiva natur och att den ofta ger upphov till dottertumörer, metastaser. Paradoxalt nog har neuroblastom även den högsta frekvensen av spontan tillbakabildning av alla tumörsjukdomar. I den nu aktuella studien visar forskarna att avsaknad av proteinet KIF1Bβ bidrar till att normala neuroblaster inte mognar ut till nervceller samt till mer omogna neuroblastom med en sämre prognos. – Vår studie visar att en intakt förmåga till utmognad av neuroblaster är en grundförutsättning för spontant tillbakabildning av neuroblastom. Vad som ligger bakom detta tillbakabildande är okänt men vår studie är en viktig pusselbit för att förstå de mekanismer som orsakar fenomenet. Att förstå denna process mer i detalj kan ge ledtrådar för utveckling av nya terapier. Exempelvis, vore det intressant att höja nivåerna av KIF1Bβ-aktivitet för att på så vis underlätta eller till och med inducera tillbakabildning av tumören, säger Susanne Schlisio, forskare vid institutionen för mikrobiologi, tumör- och cellbiologi, Karolinska Institutet och Ludwiginstitutet för cancerforskning i Stockholm. God prognos Högt genuttryck av NGF-receptorn TRKA korrelerar väl med god prognos samt med spontanttillbakabildande av tumören. Låga nivåer av TRKA tillsammans med förlust av kromosomlokuset 1p36 och amplifiering av onkogenen MYCN är tvärtom associerat med dålig prognos.  – Vi har tidigare visat att kinesinproteinet KIF1Bβ, som finns på kromosom 1p36, är en tumörsuppressorkandidat och att låg expression är korrelerad med en sämre överlevnad hos neuroblastompatienter, säger Susanne Schlisio. Forskningen är finansierad med anslag från Barncancerfonden, Cancerfonden, Vetenskapsrådet, Paradifference Foundation och Gösta Fraenckels stiftelse för medicinsk forskning. Publikation Neuroblast differentiation during development and in neuroblastoma requires KIF1Bβ mediated transport of TRKA Stuart M Fell, Shuijie M. Li, Karin Wallis, Anna Kock, Olga Surova, Vilma Rraklli, Carolin S. Höfig, Wenyu Li, Jens Mittag, Marie Arsenian Henriksson, Rajappa S Kenchappa, Johan Holmberg, Per Kogner, Susanne Schlisio Genes and Development, online 21 June 2017, doi:10.1101/gad.297077.117 
 Open menu Share
0		0	
06/21/17--23:11: Vinnova och Vetenskapsrådet storsatsar på centrum för avancerade terapier
Karolinska Institutet och Karolinska Universitetssjukhuset får centrala roller när Vinnova och Vetenskapsrådet anslår 48 miljoner kronor till uppbyggnad av ett centrum för utveckling av avancerade cell- och genterapier.  Centrumet, Center for Advanced Medical Products (CAMP), kommer att ledas av föreståndare Pontus Blomberg, tillförordnad verksamhetschef vid Karolinska Centrum för Cellterapi vid Karolinska Universitetssjukhuset och docent vid institutionen för laboratoriemedicin, KI. Matti Sällberg, professor och prefekt vid institutionen för laboratoriemedicin tar plats i centrumets styrelse. - En mycket glädjande satsning som är av stor strategisk nationell betydelse, säger Pontus Blomberg. Cell- och genterapi är områden på stark frammarsch. Produkter baserade på celler och gener finns redan idag som godkända läkemedel. Området är dock fortfarande under utveckling och intensiv forskning bedrivs inom både akademi och industri i Sverige. Med det aktuella anslaget stöds detta arbete ytterligare och målet är att centrumet ska bli en internationellt erkänd aktör för framtagande av nya behandlingar och bidra tillnationell industriell tillväxt inom området. CAMP får en bred nationell förankring med parter från såväl akademi, forskningsinstitut,hälso- och sjukvård som läkemedelsindustri och bioteknikföretag. Vinnovas pressmeddelande 
 Open menu Share
0		0	
06/26/17--05:21: SSF ger 138 miljoner i anslag till forskning inom systembiologi
Stiftelsen för strategisk forskning, SSF, har beslutat att ge KI fyra anslag om sammanlagt 138 miljoner SEK inom en utlysning för systembiologi. Satsningen är tvärvetenskaplig och förutsätter samarbete mellan biologer, kliniker, matematiker, datavetare, ingenjörer, fysiker, kemister och andra. Totalt får nio projekt i Sverige dela på 300 miljoner, där de enskilda anslagen är på mellan 29 och 35 miljoner kronor under en femårsperiod (2017-2021). Forskare vid KI som tilldelats anslag Jonas Frisén – Nervcellsutveckling och nätverk i den vuxna hjärnan (KI tillsammans med KTH och SciLifeLab) Olli Kallioniemi – Precisionsmedicin för optimering av terapier i AML Sten Linnarsson – Cellulär omprogrammering för stamcellsterapi Staffan Strömblad – Mikrobaserad systembiologisk analys av cellmigration (KI tillsammans med Uppsala och Lunds universitet) Dessutom ingår KI i ett projekt som rör nya behandlingsstrategier mot cancer i hjärnan som leds från Uppsala universitet.  
 Open menu Share
0		0	
06/27/17--08:05: Akupunktur ökar inte fertiliteten hos kvinnor med PCOS
Behandling med akupunktur har ingen effekt på ofrivillig barnlöshet som beror på polycystiskt ovariesyndrom, PCOS. Den mest effektiva behandlingen vid PCOS är läkemedelsbehandling med klomifen. Det visar en forskningsstudie gjord i ett internationellt samarbete vid Heilongjiang University of Chinese Medicine, Kina, där Karolinska Institutet deltagit. Studien publiceras nu i JAMA. Kvinnor med polycystiskt ovariesyndrom (PCOS) har höga nivåer av manligt könshormon i blodet och därmed oregelbundna ägglossningar, vilket gör att de kan ha svårt att bli gravida. Tidigare studier har visat att akupunkturbehandling sänker höga nivåer av manligt könshormon och ger mer regelbundna ägglossningar. En ny studie, genomförd av ett internationellt team, har undersökt om akupunkturbehandling även ökar antalet graviditeter och antalet födda barn hos kvinnor med PCOS som försöker bli gravida. Syftet var att studera om akupunktur kan användas som ett alternativ eller ett tillägg till klomifenstimulering, en läkemedelsbehandling som är effektiv men som ger biverkningar. Tusen kvinnor i klinisk prövning Studien genomfördes vid Heilongjiang University of Chinese Medicine av ett internationellt team med forskare från Kina, USA, Hongkong och Sverige under 2012–2015. Totalt var 27 sjukhus involverade. 1 000 kvinnor delades in i fyra grupper. Två grupper fick aktiv akupunkturbehandling i kombination med antingen klomifenstimulering eller placebo och två grupper fick en kontrollbehandling där akupunkturnålarna var färre och placerades ytligt utan att stimulera, också i kombination med antingen klomifenstimulering eller placebo. Få negativa biverkningar Resultatet visar att akupunktur inte är en effektiv infertilitetsbehandling för kvinnor med PCOS som försöker bli gravida. Akupunktur påverkade inte heller effekten av klomifenstimulering. – Detta är viktig information eftersom många kvinnor vill använda akupunktur för att bli gravida. Om man har PCOS och vill bli gravid är läkemedelsbehandling mest effektivt. Men för kvinnor som inte vill bli gravida just nu, men har oregelbunden ägglossning och andra symtom som är kopplade till höga nivåer av manligt könshormon, kan akupunktur användas för att lindra symtom då metoden har få negativa biverkningar, säger Elisabet Stener-Victorin, docent och forskare vid institutionen för fysiologi och farmakologi, Karolinska Institutet, och tidigare gästprofessor vid Heilongjiang University of Chinese Medicine. Publikation ”Effect of Acupuncture and Clomiphene in Chinese Women With Polycystic Ovary Syndrome – A Randomized Clinical Trial” Xiao-Ke Wu, Elisabet Stener-Victorin, Hong-Ying Kuang, Hong-Li Ma, Jing-Shu Gao, Liang-Zhen Xie, Li-Hui Hou, Zhen-Xing Hu, Xiao-Guang Shao, Jun Ge, Jin-Feng Zhang, Hui-Ying Xue, Xiao-Feng Xu, Rui-Ning Liang, Hong-Xia Ma, Hong-Wei Yang, Wei-Li Li, Dong-Mei Huang, Yun Sun, Cui-Fang Hao, Shao-Min Du, Zheng-Wang Yang, Xin Wang, Ying Yan, Xiu-Hua Chen, Ping Fu, Cai-Fei Ding, Ya-Qin Gao, Zhong-Ming Zhou, Chi Chiu Wang, Tai-Xiang Wu, Jian-Ping Liu, Ernest HY Ng, Richard S. Legro, Heping Zhang for PCOSAct Study Group JAMA, online 27 juni 2017 
 Open menu Share
0		0	
06/29/17--04:19: Pedagogiska priset 2017 till Ewa Ehrenborg
Karolinska Institutets pedagogiska pris 2017 tilldelas Ewa Ehrenborg, professor i molekylär kardiovaskulär medicin vid institutionen för medicin Solna. Hon belönas för att ha utvecklat interprofessionellt lärande och studentaktiverande undervisning med stark forskningsanknytning. – Ewa Ehrenborg har via sitt pedagogiska ledarskap på ett alldeles särskilt sätt bidragit till att höja kvaliteten på den verksamhetsförlagda utbildningen inom våra program. Hon är både en inspirationskälla och förebild för såväl lärare som studenter, säger Annika Östman Wernerson, ordföranden i priskommittén och dekan för utbildning. Genom pedagogiskt nytänkande har Ewa Ehrenborg bidragit till att utveckla studentaktiverande undervisning där aktuell forskning och så kallad peer learning vävts in på nya sätt. Hon har även på ett banbrytande sätt utvecklat interprofessionellt lärande mellan olika studentgrupper på alla utbildningsnivåer. – Jag blev väldigt glad och lite överraskad, för jag visste inte om att jag hade blivit nominerad i år, säger Ewa Ehrenborg. Ewa Ehrenborg har varit engagerad i biomedicinprogrammet på KI i många år, såväl som lärare, kursledare och som ledamot i programnämnden. Hon är också föreståndare för Centrum för klinisk utbildning (CKU-KI) och är utbildningsstyrelsens samordnare för lärarkapacitet. – Det här priset är till alla runtomkring mig, både de människor som jag arbetar ihop med på KI och de som vi samverkar med och som tillhör externa samarbetspartners som SLL och andra högskolor. Utan alla de här personerna hade allt det som gjorts inte varit möjligt, säger hon. Pedagogiska priset 2017 delas ut vid KI:s installationshögtid som hålls i Erling Perssonsalen i Aula Medica den 12 oktober.      Här finns en lista på tidigare års pristagare Mer om KI:s pris i pedagogik 
 Open menu Share
0		0	
06/29/17--05:50: Xiaowei Zhuang får Lennart Nilsson Award 2017
Xiaowei Zhuang tilldelas 2017 års Lennart Nilsson Award för sina banbrytande upptäckter inom cellbiologins vackra värld, där hon bokstavligt talat gjort det osynliga synligt med hjälp av STORM-tekniken som utvecklats i hennes laboratorium. Xiaowei Zhuang är David B. Arnold Professor of Science vid Harvard University och verksam som forskare vid Howard Hughes Medical Institute. År 2006 var hon först med en metod som skulle komma att revolutionera fluorescensmikroskopin. Hon utvecklade en metod för superupplöst ljusmikroskopi baserat på enskilda molekyler som kallas “Stochastic Optical Reconstruction Microscopy” eller STORM. Den kunde överskrida diffraktionsgränsen och utöka den spatiala upplösningen för ljusmikroskopi ned till några tiondels nanometer. STORM-mikroskopets upplösning utökades ytterligare av Xiaowei Zhuangs laboratorium till några få nanometer, nästan 100 gånger mer än konventionella diffraktionsbegränsade ljusmikroskop. Xiaowei Zhuang har sedan dess använt STORM för att belysa den vackra biologiska nanovärlden på de mest oväntade sätt. Det bästa exemplet är hennes upptäck av en periodisk cytoskelettstruktur i nervceller. Motivering Tekniker för superupplöst ljusmikroskopi har revolutionerat livsvetenskaperna. Med STORM-tekniken som utvecklades i Dr Xiaowei Zhuangs laboratorium har hon gjort banbrytande upptäckter i cellbiologins vackra värld, och bokstavligt talat gjort det osynliga synligt. Hennes bilder representerar en unik kombination av tekniskt skicklighet, det allra senaste inom vetenskapen och visuell estetik som passar perfekt i Lennart Nilssons tradition. Om Lennart Nilsson Award Stiftelsen Lennart Nilsson Award grundades 1998 för att hedra den världsrenommerade svenske fotografen Lennart Nilsson för hans excellenta och innovativa arbete inom fotografering. Stiftelsens syfte är att främja undervisning, utbildning och forskning inom de medicinska, biologiska och tekniska vetenskaperna. Ändamålet uppfylls genom att stiftelsen årligen delar ut ett pris benämnt ”Lennart Nilsson Award” till en person som på ett avgörande sätt medverkat till utvecklingen inom vetenskapligt fotografi eller till den som utfört ett förtjänstfullt arbete i Lennart Nilssons anda. 
 Open menu Share
0		0	
06/29/17--08:30: Test identifierar bröstcancerpatienter med mycket låg risk att dö
Ett molekylärt test kan identifiera vilka bröstcancerpatienter som har en mycket låg risk att dö upp till 20 år efter diagnos. Det visar en ny klinisk studie av forskare vid Karolinska Institutet och University of California, San Francisco (UCSF) som publiceras i JAMA Oncology. Sedan införandet av bröstcancerscreening upptäcks allt fler lågrisktumörer med så kallat indolent beteende. Bättre verktyg för att identifiera sådana tumörer behövs för att kunna undvika överbehandling vid bröstcancer. Analyserar uttrycket av 70 gener Den aktuella studien undersökte om ett gentest som analyserar uttrycket av 70 gener kan identifiera indolenta tumörer och bedöma risken för dödlig bröstcancer upp till 20 år efter diagnos. Studien genomfördes i samarbete med Stockholms bröstcancergrupp och inkluderade patienter från Stockholm tamoxifen-studien (STO-3). Den nya analysen omfattade postmenopausala bröstcancerpatienter som ingick i STO-3-studien från 1976 till 1990, randomiserade för att få tamoxifenbehandling kontra ingen systemisk behandling. – Vi drog slutsatsen att gentestet identifierar patienter med mycket låg långsiktig risk att dö av bröstcancer. Eftersom bröstcancer är en så mångsidig sjukdom är det viktigt att kunna identifiera dessa patienter, säger Linda Lindström, sisteförfattare i studien samt forskare vid institutionen för biovetenskaper och näringslära på Karolinska Institutet. Viktigt steg mot individanpassning Testet klassificerade 15 procent av patienterna som lågriskpatienter, vilket visar att lågrisktumörerna utgör en väsentlig del av alla diagnostiserade bröstcancrar i studien. Kvinnorna med lågrisktumörer hade en utmärkt prognos, oavsett om de fick tamoxifen eller inte. ­– Detta är ett viktigt steg framåt för att individanpassa vården för kvinnor med bröstcancer. Vi kan nu testa små nodnegativa bröstcancertumörer, och om de är i kategorin ultralåg risk kan vi berätta för kvinnorna att de har mycket låg risk att dö av sin cancer och inte behöver aggressiv behandling, säger Laura Esserman, läkare, bröstcancerspecialist och professor vid UCSF. Studien finansierades av California Breast Cancer Research Program BCRP, Vetenskapsrådet, Forskningsrådet för hälsa, arbetsliv och välfärd (FORTE) och Stiftelsen Gösta Miltons donationsfond. Publikation “Use of Molecular Tools to Identify Patients With Indolent Breast Cancers With Ultralow Risk Over 2 Decades” Laura Esserman, Christina Yau, Carlie Thompson, Laura van 't Veer, Alexander Borowsky, Katherine Hoadley, Nicholas Tobin, Bo Nordenskjöld, Tommy Fornander, Olle Stål, Christopher Benz, och Linda S. Lindström JAMA Oncology, online 29 juni 2017. doi:10.1001/jamaoncol.2017.1261 
 Open menu Share
0		0	
06/29/17--08:37: Yttrande om misstänkt oredlighet i forskning
Expertgruppen för oredlighet i forskning vid Centrala etikprövningsnämnden, CEPN, har nu lämnat sitt yttrande till KI avseende forskningsstudien ”Infusion av amniocyter från fosterhinna och liknande bindvävsstamceller vid vävnadsskada, blödning och/eller transplantat-kontra-värd-reaktion”. Vikarierande rektor Karin Dahlman-Wright beslutade förra våren att utreda misstanke om oredlighet i forskning och i samband med det bad KI expertgruppen vid CEPN om ett yttrande. Efter fortsatt utredning kommer KI:s rektor att fatta beslut i ärendet, troligen i höst. 
 Open menu Share
0		0	
06/29/17--23:38: Erik K Fernströms pris till cancerforskaren Óscar Fernandez-Capetillo
Óscar Fernandez-Capetillo, professor i cancerterapi vid institutionen för medicinsk biokemi och biofysik, tilldelas priset för banbrytande forskning om hur skador i DNA leder till cancer och åldrande. I sin forskning studerar Óscar Fernandez-Capetillo replikativ stress och replikativa skador på DNA – det vill säga skador som uppstår när DNA kopierar sig självt i samband med celldelning. Sådana skador är orsak till både åldrande och cancer. Fernandez-Capetillos forskningsintresse gäller dels vad som orsakar denna replikativa stress, dels cellens mekanismer för att upptäcka och reparera skadorna. I denna process har enzymet ATR-kinas en nyckelroll. Han har bland annat visat att replikativ stress accelererar åldrande hos däggdjur, och att ATR-hämmare är en kandidat för framtida behandling mot cancer. Forskningen i hans grupp vid Karolinska Institutet inkluderar också bland annat försök att utveckla en behandling mot amyotrofisk lateralskleros, ALS. Óscar Fernandez-Capetillo är född 1974. Han är sedan 1 januari 2015 professor i cancerterapi vid KI. Erik K. Fernströms Pris Stiftelsen bildades 1978 för att främja vetenskaplig medicinsk forskning. Stiftelsens främsta syfte är att årligen utdela penningpriser till forskare som gjort framstående insatser inom de medicinska vetenskaperna. Fernström önskade speciellt att stimulera yngre forskare. Stiftelsen delar därför årligen ut ett nordiskt pris och sex priser till yngre forskare. Var och en av landets medicinska fakultet utser sin egen pristagare. 
 Open menu Share
0		0	
06/30/17--06:58: Centrum för innovativ medicin får ändrad inriktning och styrelse
CIMED, eller Centrum för innovativ forskning, får ändrad inriktning och styrelse från den första juli. Förutom en ny styrelse med större klinisk kompetens ska CIMED fokusera mer på att stödja klinisk forskning än tidigare och forskning inom kroniska sjukdomar och sjukdomar med stor sjukdomsbörda ska prioriteras. Mandatperioden för styrelsen för CIMED löper ut idag den 30 juni, och igår fattade vikarierande prorektor Anders Ekbom det formella beslutet om förändringarna. Beslutet togs i samråd med landstingsdirektören Malin Frenning och Ledningsgruppen KI-SLL (Stockholms läns landsting). Forskningscentrumet CIMED, vars mål är att hitta nya behandlingar av folkhälsosjukdomar, invigdes 2015 och finansieras huvudsakligen av SLL, men organiseras under KI. SLL har nu gjort en översyn av sitt stöd till CIMED, som årligen består av 81 miljoner kronor. I korthet innebär beslutet att CIMED ska få ett tydligare fokus på att stödja klinisk forskning än tidigare. Det innebär att ge stöd till dels kliniska forskningsprojekt som söks i konkurrens, dels till kliniska forskningsdeltidstjänster samt till infrastruktur som stödjer klinisk forskning. Forskningen måste också bedrivas i Flemingsbergsområdet. Forskning inom kroniska sjukdomar och sjukdomar med stor sjukdomsbörda ska prioriteras. Utöver den nya styrelsen får CIMED också en ny föreståndare, som ska vara klinisk forskare verksam i Flemingsberg. Tjänsten kommer att utlysas och kunna sökas i konkurrens. CIMED:s nya styrelse Peter Lönnroth, professor, ordförande Lars I Eriksson, professor, SLL Anna Martling, professor, SLL Annika Tibell, professor, SLL Karin Dahlman-Wright, professor, KI Ulf Hedin, professor, KI Peter Stenvinkel, professor, KI 
 Open menu Share
0		0	
07/03/17--04:01: KI-forskare får forskningsmedel från AFA Försäkring
Tre forskare från Karolinska Institutet får tillsammans över 9,5 miljoner kronor i forskningsmedel från AFA Försäkring för forskning som ska bidra till att minska arbetsskador och långvarig sjukfrånvaro. Gun Johansson vid institutet för miljömedicin får 2 960 000 kronor för att utvärdera vilken effekt organisatoriska och sociala arbetsmiljöinsatser inom byggbranschen har på arbetsförhållanden, hälsa och arbetsskador. Forskningsprojektet pågår till 2019 och förhoppningen är att minska den psykiska ohälsan i byggbranschen och att kunskapen ska leda till färre arbetsplatsolyckor. Gunnar Bergström vid institutet för miljömedicin får 4 131 000 kronor för att studera sjuknärvarons samband med sjukfrånvaro, olika typer av sjukdomar, framtida ohälsa och minskad produktivitet. Forskningsprojektet pågår till 2019 och förväntas ge ökad kunskap om förhållandet arbetsförmåga/ohälsa, sjuknärvarons effekter på hälsa och produktivitet samt sjuknärvarons positiva effekter vid återgång till anpassat arbete efter rehabilitering. Eva Skillgate vid institutet för miljömedicin får 2 500 000 kronor för att undersöka vilken betydelse arbets- och livsstilsfaktorer har när det gäller risken för långvarig funktionsnedsättnade smärta i rygg och nacke, med eller utan psykiska besvär. Forskningsprojektet pågår till och med 2020 och förväntningarna på resultaten är att de ska kunna användas för förebyggande insatser mot denna typ av besvär. 
 Open menu Share
0		0	
07/04/17--02:23: AI bedömer röntgenbilder lika bra som läkare
Många arbetsuppgifter, inom medicinen såväl som andra områden, kan i framtiden komma att utföras med hjälp av artificiell intelligens. Självlärande datorprogram kan redan idag göra lika säkra röntgenbedömningar som en ortopedläkare, visar en ny studie i Acta Orthopaedica från Karolinska Institutet i samarbete med KTH och Danderyds sjukhus. Att bedöma röntgenbilder är ett kunskaps- och tidskrävande arbete, vars resultat till stor del färgas av den läkare som gör bedömningen. Men artificiell intelligens, AI, kan förenkla och standardisera arbetet väsentligt, menar Max Gordon, biträdande överläkare i ortopedi vid Danderyds sjukhus och forskare vid Karolinska Institutet, som nu har publicerat en studie kring hur röntgenbilder kan tolkas med hjälp av datorprogram som tränas i att känna igen frakturer. – Vår studie visar att AI-nätverk kan göra bedömningar i samma nivå som med tränade människor. Vår förhoppning är att vi med hjälp av högupplösta röntgenbilder kan nå ännu bättre resultat, säger Max Gordon. Genomgång av 256 000 bilder Bildtolkning genom artificiell intelligens fick sitt stora genombrott 2012. Den algoritm som då slog datorvärlden med häpnad var jämfört med en människa 3 gånger sämre på att känna igen objekt i bilder från internet, och utvecklingen därefter gick fort. År 2015 var resultaten i nivå med människan och året därpå dubbelt så bra. Det fick Max Gordon att fundera kring hur tekniken skulle kunna användas inom ortopedi och röntgenbedömningar: I den aktuella studien har forskarna låtit existerande AI-algoritmer för bildigenkänning gå igenom totalt 256 000 bilder på händer, handleder, fotleder i Danderyds sjukhus bildarkiv. Först fick datorn träna på att upptäcka frakturer i två tredjedelar av bilderna under vägledning av forskarna. Därefter fick den självständigt bedöma den återstående tredjedelen bilder, som alltså var helt nya för AI-programmet. Parallellt bedömde två överläkare samma bilder. Resultatet blev att datorn och doktorerna gjorde lika bra bedömning givet samma bildkvalitet. I drygt 80 procent av fallen kunde både doktorerna och datorn avgöra att det fanns en fraktur. Kan ge helt nya möjligheter AI-programmet, som är inspirerat av den mänskliga hjärnans sätt att lära sig, har potential att bli ännu bättre på sin uppgift om det får tillgång till större informationsmängder. Forskarna har därför inlett en uppföljande studie där Danderyds sjukhus hela ortopediska röntgenregister, en dryg miljon bilder i högupplöst format, ska användas som bas. – Artificiell intelligens kan bidra till en enhetligare klassificering och en gemensam måttstock inom röntgenbedömning. Om vi kan gå tillbaka till våra digitala arkiv skulle dessutom omfattande forskning kring överlevnad, sjukdomsutveckling och arbetsförmåga bli möjlig – studier som tidigare har varit omöjliga på grund av mängden data att hantera, säger Max Gordon. Publikation ”Artificial intelligence for analyzing orthopedic trauma radiographs: Deep learning algorithms - are they on par with humans for diagnosing fractures?” Jakub Olczak, Niklas Fahlberg, Atsuto Maki, Ali Sharif Razavian, Anthony Jilert, André Stark, Olof Sköldenberg, Max Gordon Acta Orthopaedica, 3 juli 2017 
 Open menu Share
0		0	
07/07/17--00:25: Forskning nyckel till bättre psykisk hälsa bland unga
Universiteten har en viktig roll i arbetet med att minska den ökande psykiska ohälsan bland barn och unga. Forskning på området bör ges ökade resurser. Det ansåg flera av deltagarna på det seminarium som KI arrangerade i Almedalen. – Det har skett en fördubbling av självrapporterad psykisk ohälsa bland både pojkar och flickor under de senaste 30 åren. Självmord minskar inte heller bland unga som det gör i alla andra åldersgrupper, sa Magnus Jägerskog, generalsekreterare för Bris, Barnens rätt i samhället. Han presenterade en färsk sammanställning av barns psykiska ohälsa som tagits fram i samarbete med Sven Bremberg, forskare vid institutionen för folkhälsovetenskap, Karolinska Institutet. Orsaken till den ökade psykiska ohälsan bland barn är dock oklar, mer kunskap behövs för att kunna svara på detta. Magnus Jägerskog menade att samhället har brustit, och brister, när det gäller att tillgodose stöd till barn och unga. – Barn har enligt Barnkonventionen, som nu också ska bli en lag, rätt att kunna göra sin åsikt hörd i frågor som rör dem. Men när barn beskriver sin upplevelse av vården ser vi många brister, sa han. Han lyfte flera förslag på åtgärder, som han menade kräver breda politiska reformer. Till exempel jämlik vård för barn i hela landet, satsningar på arbete för unga och kompetenssatsningar på barn- och ungdomspsykiatri. Bris har också gjort en namninsamling med 10 000 namn under #psykbryt där de kräver: Lika vård i alla landsting. Större anslag till forskning om psykisk ohälsa. Att varje självmord av ett barn ska utredas. Men hur kan vi arbeta för att förbättra barnens psykiska hälsa? Danuta Wasserman är professor vid institutionen för folkhälsovetenskap, KI, och har lång erfarenhet med att arbeta med självmordspreventivt arbete. Hon presenterade en metod som hennes forskargrupp utvärderat i samarbete med forskare i en rad andra europeiska länder. – Genom att ge hjälp till självhjälp kan man minska självmordsförsöken med 50 procent och depressionsförekomsten med 30 procent bland unga, visar vår forskning, sa hon.  Eleverna får bland annat delta i handledda rollspel där de får pröva sina känslor och lära sig bemästringsstrategier. Hon citerade en av deltagarna: "Detta är första gången i mitt liv som min kompis berättar att han också mått psykiskt dåligt och jag har nu förstått att andra kan må lika dåligt som jag har mått". Detta är första gången i mitt liv som min kompis berättar att han också mått psykiskt dåligt. Metoden införs nu i Stockholms län med syftet att förbättra den psykiska hälsan och minska självmordshandlingar hos skolelever. Danuta Wasserman passade även på att presentera några allmänna tips för bättre psykisk hälsa: sov, motionera, läs böcker och se film.  – Detta är ju inget märkvärdigt, det visste även min mormor. Men det behövs påminnelser. Skolan och vi alla i samhället måste engagera oss i att leva mer efter dessa enkla råd, sa hon. En annan forskare vid KI som är inriktad mot psykisk ohälsa är Emily Holmes, professor vid institutionen för klinisk neurovetenskap. Hon berättade om sin forskning kring posttraumatiskt stressyndrom, PTSD, ett tillstånd som kan uppstå efter svåra trauman som exempelvis krig. Personer med PTSD upplever ofta påträngande minnen, så kallade flashbacks, då ofrivilliga ögonblickssekvenser från händelsen dyker upp. – Vi har sett att man med hjälp av skärmspelet Tetris, tillsammans med andra beteendepsykologiska åtgärder, kan minska förekomsten av flashbacks, sa hon. En mindre studie har bland annat gjorts på unga nyanlända flyktingar. Emily Holmes redogjorde för siffror som visade att psykisk sjukdom står för mer än 15 procent av sjukdomsbördan i västvärlden, mer än alla former av cancer tillsammans. Men bara knappt 2 procent av forskningsbudgeten går till psykisk ohälsa i EU.  – Vi behöver forskning för att utvärdera de metoder vi har idag men också för att hitta nya behandlingsmetoder. Barn och unga har hela livet framför sig: vi har chansen att ändra det!  Barn och unga har hela livet framför sig: vi har chansen att ändra det!  I en efterföljande debatt deltog även Ida Höckerstrand och Sofie Hallberg, initiativtagare till Ångestpodden, Mikael Dahlqvist, socialdemokratisk politiker och ledamot i Socialutskottet, samt KI:s vikarierande rektor Karin Dahlman-Wright. Moderatorn Carl Johan Sundberg undrade: Hur ska vi nå ut till de unga? – Vi startade Ångestpodden för att vi kände att den behövdes. Vi tror att vår podd blivit så populär för att vi talar ungdomarnas språk. Det är viktigt att prata med ungdomar, inte om dem. Vi gör deras röst hörd, sa Sofie Hallberg. Ångestpodden har över 30 000 lyssnare varje månad. – Många av de unga som kontaktar oss mår mycket dåligt men saknar någon att prata med. De vet inte var de ska vända sig. Så får det inte vara, sa Ida Höckerstrand. Hon menade att det vore intressant med forskning som undersökte kopplingen mellan psykisk ohälsa och det faktum att många unga idag lever en stor del av sina liv på sociala medier. Vem som har ansvar för frågan om psykisk ohälsa? – Regeringen har ansvaret att se till att Sverige lever upp till barnkonventionen, sa Magnus Jägerskog. Mikael Dahlqvis bekräftade att frågan är viktig. – Det är en allvarlig situation vi befinner oss i. Sveriges kommuner och landstingsförbund har initierat en rad projekt i detta område, sa han. Karin Dahlman-Wright menade att sjukvårdsansvaret ligger hos vården men att universiteten har ansvar för att föra ut den kunskap som finns och se till att forskning kommer samhället till godo.  – Vi ska även pröva och utvärdera metoder – och backa om det behövs. Forskarna måste också lyssna in vilka problem som behöver lösas. Vad kan vara viktigare än att se till att våra barn och unga mår bra? sa hon.  Text och foto: Cecilia Odlind 
 Open menu Share
0		0	
07/10/17--23:00: Nytt verktyg påvisar skillnader i människors immunförsvar
Immunförsvarets funktionalitet varierar kraftigt mellan individer, och det har hittills saknats bra verktyg för att mäta och beskriva dessa skillnader. Nu visar forskare vid Karolinska Institutet att varje individ har en unik sammansättning av vita blodkroppar i blodet och att denna sammansättning kan förutsäga immunförsvarets respons på olika typer av stimulering. Studien, som publiceras i PNAS, banar väg för mer individanpassade behandlingar av sjukdomar som involverar immunförsvaret, såsom infektioner, autoimmuna sjukdomar, allergier och även cancersjukdomar. Människans immunförsvar består av ett komplext nätverk av olika vita blodkroppar som koordinerar sina insatser för att bekämpa olika yttre och inre hot. Detta nätverk varierar stort mellan olika individer, men skillnaderna har varit svåra att mäta och begripliggöra. Tillsammans med kollegor vid amerikanska Massachusetts Institute of Technology (MIT) och Stanford University har forskare vid Karolinska Institutet och Science for Life Laboratory (SciLifeLab) utvecklat ett verktyg för att mäta en individs unika sammansättning av vita blodkroppar i blodet. Forskarna visar också att testet kan förutsäga hur individen kommer att svara på en viss behandling eller reagera på ett influensavaccin till exempel. Mäter individens immunotyp – Genom att samtidigt mäta alla populationer av vita blodkroppar i blodet kan vi beskriva sammansättningen av en individs immunsystem och visa att denna är unik för individen. Vi kallar detta mått för individens ”immunotyp”. Vi visar även att denna immunotyp gör det komplexa immunsystemet mer begripligt och förutsägbart, säger Petter Brodin, läkare och forskare vid SciLifeLab och institutionen för medicin, Solna, vid Karolinska Institutet. En människas immunotyp är inte konstant utan varierar över tid, i respons på yttre faktorer. Petter Brodin och hans forskarkollegor har i tidigare studier visat att skillnaderna mellan människors immunförsvar framför allt kan förklaras av de många olika miljöfaktorer som är unika för varje individ, såsom kost, infektioner, vacciner och mikrofloran. Blodprov från 1 500 individer I den aktuella studien har forskarna analyserat blodprov från cirka 1 500 friska individer och i provrör testat hur deras vita blodkroppar reagerar på olika stimuleringar. De har även vaccinerat individer mot influensa och studerat vilket antikroppsskydd som individerna utvecklat därefter. Det visade sig att alla olika typer av stimuleringar kunde förutses utifrån individens immunotyp, något som var förvånande enligt Petter Brodin. – Vår teknik kan skalas upp och min förhoppning är att den på sikt kommer att användas kliniskt för att förutsäga vilka som har nytta av en viss immunologisk behandling eller ett visst vaccin. Tekniken kan också bidra till mer skräddarsydda läkemedel mot autoimmuna sjukdomar och allergier samt immunterapi mot cancer som anpassas efter individens unika immunförsvar, säger Petter Brodin. Studien har finansierats av National Institutes of Health (NIH), Ragon Institute of MGH, MIT and Harvard, National Science Foundation, Europeiska forskningsrådet (ERC starting grant), Vetenskapsrådet, Svenska Sällskapet för Medicinsk Forskning, Cancerfonden och Karolinska Institutet. Publikation “Continuous Immunotypes describe human immune variation and predict diverse responses” Kevin J. Kaczorowski, Karthik Shekhar, Dieudonné Nkulikiyimfura, Cornelia L. Dekker, Holden Maecker, Mark M. Davis, Arup K. Chakraborty, Petter Brodin Proceedings of the National Academy of Sciences (PNAS), online 10 juli 2017 
 Open menu Share
0		0	Jenny Selander, forskare vid Institutet för miljömedicin (IMM), får 8 miljoner kronor från AFA Försäkringar för forskning om hur fysiska och kemiska arbetsmiljörisker påverkar risken för hjärt- och kärlsjukdom. Tidigare studier antyder att exponering för fysiska och kemiska arbetsmiljörisker kan öka risken för hjärt- och kärlsjukdom. Få studier har dock undersökt effekten vid exponering för flera arbetsmiljörisker än en, studerat hjärt- kärlrisken specifikt för kvinnor eller tagit hänsyn till hälsa och socioekonomisk ställning tidigt i livet. I projektet ”Hjärt- och kärlsjukdom i arbetsför ålder – ett helhetsgrepp för att klarlägga betydelsen av fysisk och kemisk arbetsmiljö” studeras samverkanseffekter, könsspecifika skillnader i risk och individuella riskfaktorer. Exempel på arbetsmiljörisker i fokus är buller, luftföroreningar, vibrationer, fysiskt ansträngande arbete och temperatur. Projektet förväntas bidra till att förklara relationen mellan fysiska och kemiska arbetsmiljöfaktorer och risken för hjärt- kärlsjukdom. Förhoppningen är att det också ska leda till möjligheter att utforma ett bättre förebyggande arbete. Totalt anslår AFA Försäkring 50 miljoner kronor till sex nya forskningsprojekt inom ramen för ett FoU-program med fokus på forskning om ett arbetsliv utan hjärt- och kärlsjukdomar. 
 Open menu Share
0		0	
07/17/17--01:58: KI:s forskning toppar i genomslag enligt VR:s forskningsbarometer
KI:s forskning placerar sig väl i Vetenskapsrådets (VR) forskningsbarometer för 2017, och har störst andel högt citerade publikationer i en jämförelse av universitet och högskolor i Sverige.  VR:s forskningsbarometer ska ge en övergripande bild av tillståndet för svensk forskning genom att undersöka ett trettiotal indikatorer om finansiella resurser, forskande personal och resultat som genereras i form av vetenskapliga publikationer och citeringsgenomslag. Årets barometer visar att KI hade högst citeringsgenomslag för vetenskapliga artiklar publicerade 2013–2015, samt att antalet högt citerade publikationer vid KI hade ökat från 12 procent under perioden 2008–2010 till 14 procent under perioden 2013–2015.  
 Open menu Share
0		0	
07/18/17--00:50: Färre infektioner i mekanisk hjärtklaff
Infektioner i inopererade hjärtklaffar är vanligare hos patienter som fått en biologisk klaffprotes jämfört med dem som fått en mekanisk. Det visar en studie från Karolinska Institutet som publicerades den 17 juli 2017, i tidskriften Circulation. Varje år genomgår ungefär 1 500 personer i Sverige kirurgiskt byte av aortaklaffen. I dag får ca 75 procent en biologisk klaff (från gris eller kalv) och resten en mekanisk. En komplikation med hög dödlighet är att den nya klaffen infekteras av bakterier, så kallad protesendokardit. Fram till nu har det inte funnits siffror på om infektionsfrekvensen skiljer sig mellan de två olika klafftyperna. Det har också varit okänt hur vanligt det är att drabbas av infektion i en konstgjord hjärtklaff. I studien från Karolinska Institutet ingår drygt 26 500 patienter som fick en hjärtklaffprotes mellan 1995 och 2012. Av dessa drabbades 940 patienter av protesendokardit. Risken att drabbas av infektion i den konstgjorda hjärtklaffen var cirka 50 procent högre med en biologisk klaffprotes jämfört med en mekanisk klaffprotes. Uppföljningstiden var som längst 18 år. – Vi hade inte väntat oss den stora skillnaden. Våra resultat är viktiga eftersom de bidrar till ökad kunskap om komplikationer efter kirurgiskt aortaklaffbyte, säger Natalie Glaser, läkare och doktorand vid institutionen för molekylär medicin och kirurgi, Karolinska Institutet. I de gällande europeiska riktlinjerna för kardiologi står det att det inte är någon skillnad i förekomsten av infektioner mellan de två typerna av implantat. Natalie Glaser menar att det kan bero på att tidigare studier har varit små och inte kunnat visa på någon skillnad. Dessutom är de gjorda på patienter som opererades för flera decennier sedan. Den nya studien har även gett uppdaterade siffror på hur vanlig komplikationen är; totalt sett drabbas cirka 0.5 procent av de opererade patienterna av protesendokardit årligen. Vidare visar resultaten även att dödligheten var så hög som 16 procent inom en månad efter konstaterad infektion och 50 procent fem år efter diagnosen. – I dag styrs valet av klaffprotes i stor utsträckning av patientens ålder. Biologiska klaffar används oftast till äldre patienter på medicinska grunder, delvis eftersom biologiska klaffar inte kräver livslång behandling med blodförtunnande mediciner. I den aktuella studien var personerna som fick biologiska klaffar i genomsnitt 13 år äldre än de som fick mekaniska men detta har vi kompenserat för när vi jämfört resultaten, säger Ulrik Sartipy, hjärtkirurg på Karolinska Universitetssjukhuset och docent vid institutionen för molekylär medicin och kirurgi, Karolinska Institutet, samt ansvarig för studien. Studien är bland annat finansierad av Hjärt-Lungfonden, Mats Klebergs Stiftelse och Magnus Bergvalls Stiftelse. Martin Holzmann har rapporterat att han har fått konsultarvode från Actelion och Pfizer. Publikation Prosthetic valve endocarditis after surgical aortic valve replacement Natalie Glaser, Veronica Jackson, Martin Holzmann, Anders Franco-Cereceda och Ulrik Sartipy Circulation, online 17 juli 2017, doi.org/10.1161/CIRCULATIONAHA.117.028783 
 Open menu Share
0		0	
07/20/17--02:00: Professor Allen Counter är död
Hjärnforskaren och neurofysiologen professor Allen Counter har avlidit efter en tids sjukdom. Counter var professor vid Harvard University och gästprofessor (så kallad foreign adjunct professor) vid Karolinska Institutet, KI. Han hade starka band till Sverige och var sedan 2004 generalkonsul för Sverige i Boston och New England. — Allen var en sann KI- och Sverigevän och genom sitt omfattande internationella nätverk inom forskningen, hälso- och sjukvården, politiken, näringslivet och konsten bidrog han på ett unikt sätt till att stärka KI på den internationella arenan. Saknaden efter Allen är stor, säger Jan Hillert, prefekt vid institutionen för klinisk neurovetenskap där Counter var verksam som gästprofessor. Counter var klinisk professor i neurologi vid Harvard University och arbetade som neurofysiolog vid Massachusetts General Hospital i Boston, USA. Han hade även en nyckelroll vid Harvard Foundation for Intercultural and Race Relations. Counter var mycket framgångsrik i att attrahera forskningsfinansiering från privata sektorn. Counter hade långvariga och starka band till KI och Sverige. Han kom till KI som gästforskare redan 1978 och förblev kopplad till KI ända fram till sin död. Han doktorerade vid institutionen för fysiologi 1992, utsågs till gästprofessor 2009 och till så kallad foreign adjunct professor 2015. Counter samarbetade med många KI-forskare, framför allt professor Erik Borg, professor Tom Brismar, professor Lou Brundin samt professor Tomas Olsson. — Allen förblev enormt lojal mot KI och lika lojal var han som kollega och vän, säger professor Tomas Olsson. Counter samarbetade också med forskare vid andra universitet i Sverige, framför allt professor Göran Laurell vid Institutionen för kirurgiska vetenskaper, Uppsala Universitet.   I sin forskning ägnade sig Counter åt innerörat och hjärnans utveckling. Allen Counter blev 73 år. 
 Open menu Share
0		0	
07/25/17--00:47: Ny strategi kan stoppa barncancersjukdom
Neuroblastom är en barncancersjukdom som uppkommer i det sympatiska nervsystemet och som har hög dödlighet. Aktuell behandling inkluderar cellgifter och strålning som kan ge svåra biverkningar så behovet av nya bättre läkemedel är stort. En möjlig behandlingsstrategi är att rikta läkemedel mot avvikande molekylär signalering orsakad av genförändringar. Signaleringsvägen Wingless (Wnt) är viktig i utvecklingen av nervceller. En aktuell studie visar att ungefär var fjärde neuroblastompatient har minst en genförändring i en del av Wnt-signalering som är viktig för cellers utmognad och migration, den så kallade Rho/Rac-signaleringen. – Våra resultat pekar även på att signalmolekylen Rho och enzymet Rho-kinas, ROCK, är aktiverade i neuroblastompatienter. Högt uttryck av enzymet ROCK visade sig vara kopplat till sämre överlevnad hos patienterna, säger Cecilia Dyberg, forskare vid institutionen för kvinnors och barns hälsa; Karolinska Institutet och försteförfattare till studien som publiceras i tidskriften PNAS. Genom att hämma ROCK såg forskarna att tumörcellerna differentierade, det vill säga mognade ut, till mer ofarliga celler och tumörerna slutade växa i båda försök på celler i provrör och i möss. Forskarna såg också att när enzymet ROCK hämmades så bröts onkogenen MYCN, som är kopplad till neuroblastomförekomst, ned i högre utsträckning och försvann. Läkemedel riktade mot ROCK används kliniskt i vissa delar av världen för att behandla andra sjukdomar än cancer och forskarna tror att liknande läkemedel, riktade mot Rho/Rac-signalering, kan vara en ny lovande behandling mot neuroblastom. Forskningen har finansierats med anslag från bland annat Barncancerfonden, Vetenskapsrådet, Cancerfonden, Stiftelsen för Strategisk forskning, Märta och Gunnar V. Philipsons Stiftelse, Mary Béves Stiftelse för Barncancerforskning, Eva och Oscars Ahréns stiftelse, Magnus Bergvalls Stiftelse, Stiftelsen Anna-Brita och Bo Castegrens Minne och Radiumhemmets forskningsfonder. Publikation Rho-associated kinase is a therapeutic target in neuroblastoma Cecilia Dyberg, Susanne Fransson, Teodora Andonova, Baldur Sveinbjörnsson, Jessika Lännerholm-Palm, Thale K. Olsen, David Forsberg, Eric Herlenius, Tommy Martinsson, Bertha Brodin, Per Kogner, John Inge Johnsen och Malin Wickström. PNAS, Proceedings of the National Academy of Sciences, online 24 juli 2017, doi: 10.1073/pnas.1706011114 
 Open menu Share
0		0	
07/25/17--02:30: Genmutationer efter befruktning viktiga vid autism
En ny studie, publicerad i tidskriften Nature Neuroscience, där nära 6000 familjer studerats, visar att mutationer som sker efter befruktningen spelar en viktig roll vid autism.  Under det senaste decenniet har mutationer i fler än 60 olika gener kopplats till autismspektrumstörningar (ASD). En del av dessa är spontana, icke-nedärvda mutationer och finns bara i en del av våra celler. Sådana mutationer kan uppkomma i en spermie eller ett ägg, eller efter befruktningen i någon av embryots celler. Dessa mutationer kallas post-zygotiska mutationer, PZMs, eller somatiska mutationer. Ju senare PZMs uppstår under den embryonala utvecklingen, desto färre celler kommer att bära dem och det gör dem också svårare att upptäcka. Om mutationen sker i en väldigt liten andel av alla celler, riskerar den att missas vid reguljär genkartläggning, så kallad exomsekvensering. För att hitta PZMs, utgick forskare i den nya studien från data som tidigare samlats in från 5,947 familjer där barnen har autismspektrumstörning. De sekvenserade därefter återigen delar av DNA:t från dessa barn genom att använda tre oberoende sekvenseringstekniker parallellt. Kartläggningen visade att 7,5 procent av barnen hade autismspektrumstörning som berodde på PZMs. Av dessa, hade 83 procent inte tidigare upptäckts i originalanalysen av deras genom. Vissa PZMs påverkade gener som redan är länkade till autism eller andra neuropsykiatriska störningar och andra påverkade gener som är kända att vara aktiva i hjärnans utveckling men inte tidigare kopplats till ASD. Forskarna uppskattade även när i utvecklingen mutationerna skett och i vilka hjärnregioner, genom att jämförda sekvenseringsdata, huvudsakligen i DNA från blod, med data från allmänna hjärnbanker som visar när i utvecklingen (från foster till vuxenålder) dessa gener uttrycks. Dessa analyser visade att PZMs hos individer med ASD uppstår oproportionerligt ofta i amygdala. – Det var spännande för oss eftersom amygdala har föreslagits som en viktig region i hjärnan vid autism. Studien bidrar till ökat stöd för hypotesen att komplexa störningar i hjärnan som epilepsi, intellektuell funktionsstörning, schizofreni och hjärnmissbildningar, kan uppkomma från icke-nedärvda mutationer som uppstår vid någon punkt under den prenatala utvecklingen, säger Christina Hultman, professor vid institutionen för medicinsk epidemiologi och biostatistik, Karolinska Institutet och ansvarig för svenska autismdata. Publikation Rates, distribution and implications of postzygotic mosaic mutations in autism spectrum disorder Elaine T Lim et al, Nature Neuroscience, online 17 juli 2017, doi: 10.1038/nn.4598 
 Open menu Share
0		0	
07/25/17--23:00: Minskad tandvård och sämre munhälsa efter demensdiagnos
Efter demensdiagnos blir patientens kontakt med tandvården allt glesare och munhälsan allt sämre. Det visar en stor registerbaserad studie från Karolinska Institutet som publiceras i den vetenskapliga tidskriften Alzheimer’s & Dementia. Forskare vid Karolinska Institutet har med hjälp av registerdata undersökt tandvårdskonsumtion och munhälsa hos ett stort antal individer före och efter demensdiagnos. Uppgifter om diagnos och kognitiv förmåga sammanställdes för drygt 58 000 personer som registrerats i Svenska Demensregistret, SveDem, under tidsperioden 2007-2015. Tandhälsorelaterad information hämtades från Tandhälsoregistret. – Vi såg att antalet tandläkarbesök minskade signifikant efter demensdiagnosen och att minskningen av tandvårdskonsumtion var mer uttalad hos patienter med snabbare kognitiv försämring, säger Maria Eriksdotter, professor i geriatrik vid institutionen för neurobiologi, vårdvetenskap och samhälle, Karolinska Institutet. Låg så kallad MMSE-poäng, ett mått på den kognitiva förmågan, utgjorde en riskfaktor för förlust av tänder. Dålig munhälsa, karies och tandlossning kan bland annat leda till smärta, sänkt livskvalitet och svårigheter att äta med försämrat näringsintag som följd. – Det kan vara så att patienten glömmer bort att besöka tandläkaren eller prioriterar annan vård eftersom tandvården är skild från den övriga sjukvården. Det behövs en bättre struktur för att fånga upp dessa patienter och se till så att de går på sina tandvårdskontroller, säger Gunilla Sandborgh Englund, professor vid institutionen för odontologi, Karolinska Institutet. Forskningen finansierades av Alzheimerfonden, Stockholms läns landsting (SOF-projektet), Vetenskapsrådet och Sveriges kommuner och landsting. Publikation Dental care utilization in patients with different types of dementia. A longitudinal nationwide study of 58037 individuals, Seyed-Mohammad Fereshtehnejad, Sara Garcia-Ptacek, Dorota Religa, Jacob Holmer, Kåre Buhlin, Maria Eriksdotter, Gunilla Sandborgh-Englund, Alzheimer’s & Dementia: The Journal of the Alzheimer’s Association, online 8 juli 2017, doi: 10.1016/j.jalz.2017.05.004 
 Open menu Share
0		0	
07/26/17--01:14: Förhöjda kalciumnivåer i blodet och risk för kranskärlssjukdom
Anlag för förhöjda kalciumhalter i blodet ger ökad risk för kranskärlssjukdom och hjärtinfarkt. Det visar forskare vid Karolinska Institutet i en studie publicerad i den högt ansedda tidskriften JAMA. Sedan tidigare är det känt att kalcium har en vital roll i många biologiska processer i kroppen, såsom när blod koagulerar för att till exempel bilda sårskorpor. I den nu aktuella studien har Susanna C. Larsson, forskare vid Karolinska Institutet, tillsammans med kollegor visat att anlag för livslångt förhöjda kalciumnivåer i blodet är kopplat till en högre risk för kranskärlsjukdom och hjärtinfarkt. "Dock vet vi inte om detsamma gäller när kalciumnivåerna är förhöja under en kort eller medellång tidsperiod", skriver forskarna. För att undersöka detta ha de använt sig av en analysmetod som kallas ”Mendelian randomization” eller ”Mendelisk randomisering” på svenska. Totalt har 184 305 individer deltagit i studien, och av dem hade 60 801 någon form kranskärlsjukdom (varav större delen hjärtinfarkt). Publikation Association of Genetic Variants Related to Serum Calcium Levels with Coronary Artery Disease and Miocardial Infarction Susanna C. Larsson, Stephen Burgess, Karl Michaëlsson JAMA, 25 juli 2017, 2017;318(4):371-380, doi:10.1001/jama.2017.8981 
 Open menu Share
0		0	
08/02/17--08:54: Medicin mot halsbränna kan öka risk för njursvikt
Personer som använder protonpumpshämmare mot magsyra löper större risk att utveckla kronisk njursvikt än de som använder H2-receptorblockerare för samma syfte. Det visar en ny studie publicerad i Gastroenterology. Protonpumpshämmare (proton pump inhibitors, PPI) tillhör de mest sålda läkemedlen i världen, så även i Sverige. Förra året åt nästan var tionde svensk medicinen för att lindra halsbänna och förebygga magsår. Det första preparatet, omeprazol, lanserades i slutet av 1980-talet under varumärket Losec men idag finns flera liknande preparat. Tack vare dessa mediciner slipper många att bli opererade för magsår, och halsbränna motverkas mycket effektiv av PPI, vilket gjort att de används av så många. Tidigare forskning har pekat på en möjlig ökad risk för njursvikt vid användning av PPI. I en ny studie har forskare vid Karolinska Institutet jämfört risken för njurskador vid användning av PPI med användning av det något mindre potenta läkemedlet H2-receptorblockerare. Den aktuella observationsstudien är gjord på cirka 100 000 personer i Stockholm som under lång tid använt PPI vilka sedan jämförts med knappt 10 000 personer som ätit H2-receptorblockerare lika länge. De som hade använt PPI hade 26 procent högre risk att drabbas av njursvikt jämfört med de som använde H2-blockerare. Det fanns också ett samband mellan PPI och akut njursvikt. Risken för njurskador ökade ju högre dos som användes. Forskarna understryker att studien endast visar ett samband och att den inte bevisar att PPI verkligen orsakar njurskada. Men eftersom flera miljoner individer använder läkemedlet varje dag kan även en relativt sällsynt biverkan påverka ett stort antal personer. – Läkare måste överväga för- och nackdelar i större utsträckning när de ordinerar protonpumpshämmare och regelbundet överväga om behandlingen ska fortsätta. I dag använder många PPI i flera år utan klar indikation. Dessa preparat ska inte tas om de inte behövs, och doseringen bör minskas till ett minimum när det går, säger Juan Jesus Carrero, forskare och docent vid institutionen för medicinsk epidemiologi och biostatistik vid Karolinska Institutet och studiens huvudförfattare. Han tycker också att alternativ behandling med H2-blockerare bör övervägas i större utsträckning och att det kan vara motiverat att årligen ta njurfunktionsprover hos patienter som står på långvarig behandling med PPI. – Vi hoppas att resultaten kommer att göra både allmänhet och förskrivande läkare mer uppmärksamma på risken av denna bieffekt, säger Juan Jesus Carrero. Studien är gjord i samarbete med Stockholms Läns Landsting, Universitetet i Leiden, Holland, och Johns Hopkins University i USA, och finansierad av bland annat Hjärt-Lungfonden. Ingen av forskarna har rapporterat något företagsintresse. Publikation Association Between Proton Pump Inhibitor Use and Risk of Progression of Chronic Kidney Disease Derk C.F. Klatte, Alessandro Gasparini, Hong Xu, Pietro de Deco, Marco Trevisan, Anna L.V. Johansson, Björn Wettermark, Johan Ärnlöv, Cynthia J. Janmaat, Bengt Lindholm, Friedo W. Dekker, Josef Coresh, Morgan E. Grams, Juan J. Carrero. Gastroenterology, online 2 augusti 2017, DOI: http://dx.doi.org/10.1053/j.gastro.2017.05.046. 
 Open menu Share
0		0	
08/04/17--00:00: Bättre diagnostisering av patienter med traumatisk hjärnskada
Genom att utveckla klassificeringen av patienter med traumatisk hjärnskada kan man idag ställa en säkrare diagnos och prognos, visar en ny studie publicerad i PLOS Medicine. Resultaten bygger på ett samarbete mellan Karolinska Institutet, Karolinska Universitetssjukhuset och Helsingfors Universitetssjukhus. För att standardisera tolkningen av DT-bilder av hjärnskadade patienter har olika typer av DT-klassifikationssystem utvecklats som tar hänsyn till informationen som finns på röntgenundersökningen för att på så sätt se till allvarlighetsgraden av skada och förbättra prediktionen av hur det kommer att gå för patienten. Traumatisk hjärnskada är en av de vanligaste dödsorsakerna samt en bidragande orsak till att människor lever med bestående handikapp. En traumatisk hjärnskada orsakas av yttre våld mot huvudet, som fall, bilolycka eller misshandel, som resulterar i en blödning i eller kring hjärnan. Från att ha varit något som främst drabbat unga vårdas idag allt fler äldre för traumatisk hjärnskada i och med den åldrande befolkningen och den ökande användningen av blodförtunnande läkemedel.   Patienter som misstänks ha en blödning innanför skallbenet diagnostiseras i första hand med en skiktröntgenundersökning av hjärnan (så kallad datortomografi [DT]). DT-undersökningen ger ett underlag för snabb diagnos och en bild av hjärnblödningar som kräver neurokirurgiska ingrepp. Det är dock komplext att tolka resultaten av DT-undersökningar, särskilt då man ofta hittar flera olika typer av hjärnblödningar. – Problemet med tidigare klassificering av DT-fynd är att de är väldigt grova och baserade på gammalt patientmaterial. Det har länge funnit ett behov av bättre och mer uppdaterade arbetsmetoder, säger studiens försteförfattare, Eric Thelin, läkare och forskare vid institutionen för klinisk neurovetenskap, Karolinska Institutet. För att få fram mer information från DT-hjärnundersökningar har forskare och läkare vid Karolinska Institutet och Karolinska Universitetssjukhuset samt Helsingfors Universitetssjukhus utvecklat nya sätt att klassificera de hjärnskador man kan se vid en DT, så kallade ”Stockholm DT-klassificeringen” respektive ”Helsinki DT-klassificeringen”. I en samarbetsstudie har man sedan jämfört 1115 patienter som vårdats på neurokirurgisk intensivvårdsavdelning för traumatisk hjärnskada. – Resultaten visar att man genom att göra rätt bedömning av de första bilderna man får vid en DT, bättre kan förutspå hur patienter kommer att klara sig. Det är av stor nytta eftersom det ger läkaren mer information om hur vården kan optimeras, säger Eric Thelin. I studien kunde man visa att både Stockholm och Helsinki DT-klassificeringen tillförlitligt kan förutspå hur patienter kommer att klara sig upp till 3 månader framåt bättre än tidigare använda klassificeringssystem. Man fann också att mängden diffusa hjärnskador, blödningar som inte kan opereras utan ofta sprider sig längs hjärnans yta, var den typ av skada som mest påverkade patienternas prognos. – Tyvärr finns det lite vi i dagens läge kan göra för att behandla diffusa hjärnskador. Men med hjälp av våra resultat vet vi hur vi ska rikta framtida forskning kring hjärnskador. Att hitta effektiva behandlingsstrategier för patienter som drabbas av denna typ av skada måste prioriteras, säger Rahul Raj, docent i experimentell neurokirurgi från Helsingfors Universitetssjukhus. Studien har finansierats av Svenska Läkaresällskapet, Maire Taponens stiftelse, Maud Kuistilas minnesstiftelse, Eemil Aaltonens stiftelse, Ella och Georg Ehrnrooths stiftelse, Liv & Hälsa, den svenska kulturfonden i Finland, den finsk-norska medicinska stiftelsen och Finlands medicinska stiftelse. Publikation Evaluation of novel computerized tomography scoring systems in human traumatic brain injury: An observational, multicenter study Thelin EP, Nelson DW, Vehviläinen J, Nyström H, Kivisaari R, Siironen J, Svensson M, Skrifvars MB, Bellander BM, Raj R PLOS Medicine, 3 August 2017, doi: 10.1371/journal.pmed.1002368. 
 Open menu Share
0		0	
08/07/17--03:52: KI visade sina färger på Pride
Under parollen A university for diversity gick KI och Medicinska Föreningens HBTQ-förening Queerolinska för fjärde året i rad i Stockholms prideparad. Från ledningen deltog bland annat KI:s nytillträdde rektor Ole Petter Ottersen, dekanerna Annika Östman Wernerson och Anders Gustafsson samt vikarierande prorektor Anders Ekbom. Foto: Gunnar Ask   
 Open menu Share
0		0	
08/07/17--07:58: Hormon från fettväv kan ge skydd vid PCOS
Fetma och nedsatt insulinkänslighet är vanligt vid polycystiskt ovariesyndrom, PCOS. Hormonet adiponektin kan skydda mot dessa förändringar visar ny forskning som bygger på djurstudier och publiceras i tidskriften PNAS. Polycystiskt ovariesyndrom, PCOS, drabbar mer än var tionde kvinna i fertil ålder. Det kännetecknas av höga nivåer av det manliga könshormonet testosteron och störd ägglossning som kan ge ofrivillig barnlöshet. PCOS ger också ofta problem med övervikt och nedsatt förmåga att tillgodogöra sig effekten av insulin, så kallad insulinresistens. Det leder i sin tur till ökad risk för diabetes typ 2. Ett internationellt forskarlag lett från Karolinska Institutet och Göteborgs universitet har tidigare visat att kvinnor med PCOS har lägre nivåer av hormonet adiponektin som frisätts från fettväv. Det finns en stark koppling mellan de låga hormonnivåerna, ökat midjeomfång, stora fettceller och insulinresistens hos kvinnorna. Men orsakssambandet mellan de låga adiponektinnivåerna och de metabola förändringarna vid PCOS är inte fastställt. I den nya studien gick forskarna därför vidare med studier på två typer av genetiskt modifierade honmöss. I den ena gruppen fanns möss med förhöjda adiponektinnivåer och i den andra fanns möss med total avsaknad av adiponektin. Hälften av mössen fick manligt könshormon som man sedan tidigare vet framkallar symtom på PCOS hos vildtypsmöss. Möss med höga nivåer av adiponektin visade sig då vara skyddade mot PCOS-relaterade metabola störningar som insulinresistens och bukfetma. Adiponektin skyddade däremot inte mot ägglossningsstörningar. – Resultaten visar att adiponektin har en viktig roll för fettvävens funktion och troligtvis även för utvecklingen av fetma och insulinresistens hos kvinnor med PCOS. Ett läkemedel som verkar som adiponektin skulle därför kunna vara en effektiv framtida behandling för de metabola störningar som drabbar kvinnor med PCOS, säger Elisabet Stener-Victorin, universitetslektor vid institutionen för fysiologi och farmakologi, Karolinska Institutet, en av forskarna bakom studien. Publikation  Adiponectin protects against development of metabolic disturbances in a PCOS mouse model Anna Benrick, Belén Chanclón, Petere Micallef, Yanling Wu, Laila Hadi, John M. Shelton, Elisabet Stener-Victorin, Ingrid Wernstedt Asterholm, PNAS online 8 augusti 2017, doi:10.1073/pnas.1708854114 
 Open menu Share
0		0	
08/09/17--04:09: Receptordynamik öppnar nya möjligheter för läkemedelsutveckling
Dynamiken hos vissa så kallade G-proteinkopplade receptorer, som är oerhört viktiga för cellernas samspel i kroppen, är annorlunda än man tidigare trott. Det rapporterar forskare vid bland annat Karolinska Institutet i tidskriften Nature Communications. Eftersom denna typ av receptorer är måltavla för många olika läkemedel öppnar fynden upp helt nya möjligheter inom farmakologi och läkemedelsutveckling. G-proteinkopplade receptorer tillhör en av de största proteinfamiljerna med ungefär 800 representanter i människan som förmedlar en rad olika signaler i kroppen. Dessa receptorer sitter i cellmembranet och aktiveras av budbärarmolekyler utanför cellen såsom adrenalin, dopamin, histamin och endorfin. Receptorerna är inte bara viktiga för cellernas samspel genom att tolka budskap utanför cellen och sedan aktivera signaler inuti cellen, utan är även angreppspunkt för många olika och viktiga läkemedel. Några få exempel är betablockerare, antihistaminer, morfin och L-DOPA. Agera enskilt eller parvis Upptäckten av G-proteinkopplade receptorer belönades med Nobelpriset i kemi år 2012. Det är sedan länge känt att receptorerna kan agera antingen enskilt eller parvis, som så kallade dimerer. Deras förmåga att fungera i olika konstellationer har ansetts som en utmaning men även som en möjlighet för farmakologin och läkemedelsutvecklingen. Hittills har hypotesen varit att G-proteinkopplade receptorer fungerar antingen som enskilda receptorer eller parvis, och att detta tillstånd inte skiftar. Nu visar ett internationellt forskarteam, lett från Karolinska Institutet, att en särskild G-proteinkopplad receptor som heter Frizzled 6 (FZD6) kan byta mellan att uppträda parvis och som enskild receptor och att bytet har avgörande betydelse för receptorns aktivering. FZD6 är viktig för embryonal utveckling och finns i hög grad uttryckt i lungvävnad. Den nya studien visar att receptorn uppträder parvis när den är inaktiv och att stimulering med budbärarmolekyler leder till att dimeren faller sönder till enskilda receptorer, vilket sätter igång signaler inuti cellen. Bana väg för nya läkemedel Det återstår att se om samma dynamik kan påvisas vid aktivering av andra G-proteinkopplade receptorer som kan uppträda parvis. Fynden kan i så fall bana väg för utvecklingen av nya läkemedel som utnyttjar receptorernas dynamik. – Man kan tänka sig läkemedelssubstanser som verkar inaktiverande genom att hålla ihop parvis uppträdande receptorer, eller tvärtom aktiverar receptorerna genom att bryta upp dimerer. Även om FZD6 inte kan anses som ett väldefinierat mål för läkemedelsutveckling så är det nya konceptet av receptordynamiken högintressant för många andra G-proteinkopplade receptorer och läkemedelsbehandling av en uppsjö viktiga sjukdomar, säger Gunnar Schulte, forskargruppsledare vid institutionen för fysiologi och farmakologi på Karolinska Institutet. Han har genomfört studien i samarbete med Julian Petersen och Shane Wright vid samma institution samt forskare vid Uppsala Universitet, SciLifeLab och Hebreiska universitetet i Jerusalem, Israel. Forskningen möjliggjordes huvudsakligen genom finansiering från Karolinska Institutet (KID), Vetenskapsrådet, Cancerfonden, Science for Life Laboratory, Stiftelsen för Strategisk Forskning, Knut & Alice Wallenbergs Stiftelse, Marie Curie ITN, Engkvists Stiftelser, Stiftelsen Lars Hiertas Minne, Czech Science Foundation, COST Actions och Israel Science Foundation. Publikation Agonist-induced dimer dissociation as a macromolecular step in G protein-coupled receptor signaling. Julian Petersen, Shane C. Wright, David Rodríguez, Pierre Matricon, Noa Laha, Aviv Vromen, Assaf Friedler, Johan Strömqvist, Stefan Wennmalm, Jens Carlsson & Gunnar Schulte. Nature Communications, online 9 augusti 2017, doi: 10.1038/s41467-017-00253-9 
 Open menu Share
0		0	
08/09/17--07:06: Utvecklad metod ger forskare bättre förutsättningar att studera insulinproducerande celler
Forskare har genom etableringen av en unik metod studerat funktionen hos insulinproducerande celler under förhållanden liknande dem hos människan, vilket kan bidra till framtagning av nya mediciner för behandlingen av diabetessjukdomen. Betaceller i bukspottkörteln bildar hormonet insulin, som har en nyckelroll i regleringen av kroppens blodsockernivå. Vid diabetessjukdom har betacellerna helt eller delvis förlorat sin funktion. För att förstå hur insulinproducerande betaceller fungerar, är det nödvändigt att kunna studera dem i modellsystem som återspeglar de fysiologiska och patologiska processerna i den levande människan. Hornhinnan ett fönster in i kroppen Professor Per-Olof Berggrens forskargrupp har genom tidigare studier visat att strukturen och funktionen hos den hormonfrisättande delen av bukspottkörteln, de Langerhanska öarna, är olika mellan mus och människa medan de för apa och människa är lika. Därmed finns ett stort medicinskt behov av att kunna studera de Langerhanska öarna i levande apor. I en ny studie nyligen publicerad i den vetenskapliga tidskriften Cell Reports har forskarna utvecklat en unik metod för att följa betacellernas funktion där Langerhanska öar från apor transplanteras till främre ögonkammaren på samma apa. Detta möjliggör användandet av hornhinnan som ett fönster in i kroppen för att under en längre tid studera öarnas funktion på cellulär nivå.   – Genom att använda detta människolika modellsystem har vi visat att blodkärlen har en aktiv och dynamisk roll vad det gäller funktionen hos apans Langerhanska öar. Denna studie är viktig och bidrar till en ökad förståelse för den mänskliga Langerhanska öns fysiologi och patologi, säger Per-Olof Berggren, professor vid Rolf Luft forskningscentrum för diabetes och endokrinologi, institutionen för molekylär medicin och kirurgi vid Karolinska Institutet samt gästprofessor vid Lee Kong Chian School of Medicine, Nanyang Technological University, Singapore, som har lett studien. Identifiera nya reglersteg Per-Olof Berggren påpekar vidare att framtida användande av den aktuella tekniken kommer att göra det möjligt att identifiera såväl nya reglersteg för den insulinfrisättande betacellens funktion och överlevnad, som nya mediciner riktade mot dessa reglersteg, vilket är av avgörande betydelse för behandlingen av diabetessjukdomen. Så småningom kommer det kanske också att vara möjligt att i kliniken använda tekniken för att läsa av funktionen hos den hormonfrisättande delen av bukspottkörteln. Studien är gjord i samarbete mellan forskare från Karolinska Institutet, Lee Kong Chian School of Medicine, Nanyang Technological University samt Singapore Eye Research Institute, Singapore General Hospital, Singapore Publikation Pancreatic islet blood flow dynamics in primates Juan A. Diez, Rafael Arrojo e Drigo, Xiaofeng Zheng,Olga V. Stelmashenko,  Minni Chua, Rayner Rodriguez-Diaz, Masahiro Fukuda, Martin Köhler, Ingo Leibiger, Sai Bo Bo Tun, Yusuf Ali, George J. Augustine, Veluchamy A. Barathi, and Per-Olof Berggren, Cell Reports 20, 1–12, publicerad online 8 augusti 2017, doi: 10.1016/j.celrep.2017.07.039 
 Open menu Share
0		0	
08/10/17--01:49: Ny kunskap om hur immunceller bildas
Tvärtemot vad man tidigare trott är utvecklingen från blodstamceller till mastceller, en sorts specialiserade immunceller, inte beroende av tillväxtfaktorn stamcellsfaktor. Det visar en ny studie av forskare vid Karolinska Institutet i samarbete med forskare vid Uppsala universitet som publiceras i tidskriften Blood. Resultaten kan bana väg för nya behandlingar mot vissa blodsjukdomar. Allergi och astma drabbar en stor andel av befolkningen. Mastceller är specialiserade immunceller som spelar en viktig roll vid dessa tillstånd, men också vid andra sjukdomar som mastocytos, en hematologisk sjukdom med ett ökat antal mastceller. En gängse uppfattning har varit att tillväxtfaktorn stamcellsfaktor, som stimulerar mastcellsutvecklingen, är helt nödvändig för bildandet av mastceller. Nu visar forskare vid Karolinska Institutet och Uppsala universitet att detta inte stämmer. Forskarna har analyserat mastceller och deras förstadieceller i blod från patienter med blodsjukdomen kronisk myeloid leukemi. – När patienterna behandlades med läkemedlet imatinib (Glivec), som blockerar effekten av stamcellsfaktor, så minskade antalet mogna mastceller medan antalet förstadieceller var oförändrat. Vi kunde då dra slutsatsen att mastcellens förstadiecell inte är beroende av stamcellsfaktor, säger professor Gunnar Nilsson vid institutionen för medicin, Solna och Centre of excellence för systemisk mastocytos vid Karolinska Institutet samt gästprofessor vid institutionen för medicinska vetenskaper, Uppsala universitet, som har lett studien. Kan resultera i nya behandlingar Genom att odla mastcellens förstadieceller som finns i blod, vilka är relativt ovanliga (cirka 10 celler per miljon vita blodkroppar), fann forskarna att mastcellernas förstadieceller kan överleva, dela sig och delvis mogna utan stamcellsfaktor. Utvecklingen kan i stället fortgå med faktorerna interleukin 3 och 6. – Studien ökar vår förståelse för hur mastceller bildas, vilket kan få betydelse för utvecklingen av nya terapier för till exempel mastocytos där behandling med imatinib/Glivec inte fungerar. En hypotes som vi nu ska analysera är om interleukin 3 kan vara ett nytt mål för behandling av mastcellsdrivna sjukdomar, säger Joakim Dahlin, forskare vid institutionen för medicin, Solna vid Karolinska Institutet och försteförfattare till studien. Forskningen har finansierats med anslag från Vetenskapsrådet, Cancerfonden, Ollie och Elof Ericssons stiftelse, Hans von Kantzows stiftelse, Tore Nilsons stiftelse, Cancer- och Allergifonden, Radiumhemmets forskningsfonder och Karolinska Institutet. Publikation Joakim S Dahlin, Maria Ekoff, Jennine Grootens, Liza Löf, Rose-Marie Amini, Hans Hagberg, Johanna S Ungerstedt, Ulla Olsson-Strömberg, Gunnar Nilsson. KIT signaling is dispensable for human mast cell progenitor development. Blood, online 8 augusti 2017. doi: 10.1182/blood-2017-03-773374. 
 Open menu Share
0		0	
08/10/17--08:07: Karolinska Institutet bästa svenska universitet i internationell innovationsrankning
Karolinska Institutet, KI, placerar sig på plats 38 av 200 i vetenskapstidskriften Natures innovationsrankning, Nature Index 2017 Innovation, som mäter hur företag och organisationer använder sig av universitetens forskningsresultat. KI är det svenska universitet som placerar sig bäst och det enda som tar sig in på topp-50. Den aktuella rankningen utgår ifrån hur ofta forskning vid universitet och andra statliga forskningsorganisationer citeras i patent som ägs av aktörer utanför akademin, till exempel i företag inom IT- verkstads-, läkemedels- och biomedicinindustrin.  – Även om man alltid ska vara försiktig med att dra långtgående slutsatser av rankningar så är det en viktig indikation på hur KI står sig i relation till andra universitet och ett kvitto på att vi har forskning av hög kvalitet som dessutom är relevant för det omgivande samhället, säger Ole Petter Ottersen, som tillträdde som rektor vid KI den 1 augusti. För att komma med på Nature Index Innovation krävs dels många publiceringar i högrankade vetenskapliga tidskrifter, dels att forskningsrönen är tillämpbara och citerade i patent. – Det är ett mycket intressant sätt att mäta hur universitetens forskning bidrar till utveckling och samhällsnytta eftersom det handlar om hur andra aktörer använder vår forskning för att utveckla produkter och tjänster, säger Richard Cowburn,  ansvarig för näringslivssamverkan vid Karolinska Institutet. USA i topp Amerikanska universitet kniper 38 av de 50 översta placeringarna i Nature Index 2017 och i absoluta täten ligger Scripps Research Institute, San Diego, följt av Rockefeller University, New York; Massachusetts Institute of Technology, Boston; University of Massachusetts Medical School, Worcester och The University of Texas Southwestern Medical Center, Dallas. KI är en av totalt sex europeiska universitet som finns med på topp-50. Bland svenska universitet återfinns även Uppsala Universitet och Stockholms Universitet på Natur Index Innovation. Nature Index Innovation baserar sin rankning på Lens som är ett öppet webbaserat verktyg som mäter forskningens inflytande på innovationer. 
 Open menu Share
0		0	
08/14/17--02:02: Bakteriedödande ytor när silver och elektricitet samverkar
Forskare vid Karolinska Institutet har utvecklat ett nytt sätt att förhindra bakterietillväxt på ytor genom att först belägga ytan med ledande plast täckt av ett lager med nanopartiklar av silver och sedan addera en svag elektrisk ström. Metoden, som presenteras i den vetenskapliga tidskriften Advanced Healthcare Materials, kan komma att användas för att förhindra bakterieinfektioner på sjukhus. Dagens sjukhus är fulla av ytor, rör och verktyg av plast där farliga mikroorganismer kan befinna sig. Bakterier kan överleva en lång tid på dessa plastytor, varifrån de kan spridas till patienter och orsaka besvärliga infektioner. Effektiv kombination av små angrepp Elektriska stötar och höga doser av silver är välkända vapen mot bakterier, men dessa metoder används sällan på sjukhus eftersom de även kan vara farliga för människor. Ny forskning vid Karolinska Institutets Swedish Medical Nanoscience Center visar dock att det räcker med mycket låga silverkoncentrationer och svag strömstyrka för att döda bakterier – om båda metoderna används samtidigt. – Mindre angrepp på bakterierna förstärks när de sker på flera fronter samtidigt, förklarar Agneta Richter-Dahlfors, professor vid institutionen för neurovetenskap på Karolinska Institutet och föreståndare för Swedish Medical Nanoscience Center som har lett arbetet. Forskningsgruppens arbete inriktade sig på den välkända sjukhusplågan Staphylococcus aureus. Svaga elströmmar hade ingen effekt på bakteriens tillväxt på ytor gjorda av ledande plast. På liknande ytor, men som även var täckta av ett lager nanopartiklar av silver minskades bakterietillväxten. Den bakteriedödande effekten av silvernanopartiklarna förstärktes markant när en svag elström kopplades till den ledande plasten, och ytan blev i princip ren från bakterier. Elektriska fält försvagar bakteriecellerna – Fenomenet kallas bioelektrisk effekt och innebär att elektriska fält försvagar bakteriecellernas förmåga att stå emot attacker utifrån. Vi använder den elektriska signalens förmåga att öka nanopartiklarnas antimikrobiella effekt. Därmed kan lägre doser av silver användas, vilket är bra från både patientens och naturens perspektiv, säger Salvador Gomez-Carretero, doktorand vid institutionen för neurovetenskap på Karolinska Institutet. Forskarna hoppas att tekniken i framtiden ska kunna användas för att hålla ytor på sjukhus och andra ställen med höga hygieniska krav fria från smittsamma bakterier. – Vi har inte testat metoden på kliniken än, men tror att den skulle kunna vara ett bra sätt att hindra spridning av smittsamma bakterier och därmed minska risken för vårdrelaterade infektioner, säger Agneta Richter-Dahlfors. Studien finansierades av Vetenskapsrådet, Vinnova, Carl Bennet AB och Swedish Medical Nanosicence Center. Publikation Salvador Gomez-Carretero, Rolf Nybom och Agneta Richter-Dahlfors. Electroenhanced Antimicrobial Coating Based on Conjugated Polymers with Covalently Coupled Silver Nanoparticles Prevents Staphylococcus aureus Biofilm Formation. Advanced Healthcare Materials, online 14 augusti 2017. doi: 10.1002/adhm.201700435. 
 Open menu Share
0		0	
08/18/17--00:57: P-piller kopplas till minskad risk för ledgångsreumatism
En stor observationsstudie av forskare vid Karolinska Institutet visar att p-pilleranvändning, men inte amning, kan kopplas till signifikant lägre risk att utveckla ledgångsreumatism. Resultaten publiceras i tidskriften Annals of the Rheumatic Diseases. Forskarna analyserade data från det svenska EIRA-projektet (Swedish Epidemiological Investigation of Rheumatoid Arthritis) för att utreda om det finns ett samband mellan ledgångsreumatism (reumatoid artrit) och p-pilleranvändning och/eller amning bland vuxna kvinnor med minst ett barn. Studien omfattade kvinnor bosatta i delar av södra och mellersta Sverige mellan 1996 och 2014. Under denna tidsperiod diagnostiserades 2 809 kvinnor med ledgångsreumatism, och dessa matchades sedan med 5 312 slumpmässigt utvalda kvinnor i samma ålder (kontrollgrupp). Signifikant lägre risk Kvinnorna svarade på frågor om bland annat p-pilleranvändning, livsstil, utbildning och huruvida de hade ammat sina barn eller inte. Dessutom togs blodprover för att kontrollera förekomsten av så kallade ACPA-antikroppar (anti-citrullinated protein antibodies). Nio av tio personer som testas positiva för ACPA-antikroppar har ledgångsreumatism och närvaron av dessa antikroppar kan tyda på mer allvarlig sjukdom. Risken att utveckla ACPA-positiv ledgångsreumatism var 15 procent lägre hos aktiva p-pilleranvändare och 13 procent lägre hos tidigare p-pilleranvändare jämfört med kvinnor som aldrig hade tagit p-piller. P-pilleranvändning i mer än sju år var förknippad med 19 procent lägre risk för att utveckla både ACPA-positiv och ACPA-negativ ledgångsreumatism. Eftersom det är en observationsstudie kan dock inga säkra slutsatser dras om orsakssamband, dessutom saknade forskarna information om p-pillertyp och dos. Amning gav inte samma effekt Även kvinnor som hade ammat minst ett barn tenderade att ha lägre risk att utveckla ledgångsreumatism, men denna koppling var inte signifikant efter justering för andra potentiellt påverkande faktorer. Studien har genomförts av bland andra Cecilia Orellana vid institutionen för neurovetenskap och Camilla Bengtsson vid institutet för miljömedicin på Karolinska Institutet. Forskningen finansierades av Vetenskapsrådet, Forte, Stiftelsen Konung Gustaf V:s 80-årsfond, Vinnova, Stiftelsen för Strategisk Forskning, Reumatikerfonden, Stockholms läns landsting, AFA Försäkring, BTCure-projektet och National Institutes of Health. Denna nyhetsartikel är baserad på ett pressmeddelande från Annals of the Rheumatic Diseases. Publikation Cecilia Orellana, Saedis Saevarsdottir, Lars Klareskog, Elizabeth W. Karlson, Lars Alfredsson and Camilla Bengtsson. “Oral contraceptives, breastfeeding and the risk of developing rheumatoid arthritis: results from the Swedish EIRA study”. Annals of the Rheumatic Diseases, online 17 augusti 2017. doi 10.1136/annrheumdis-2017-211620 
 Open menu Share
0		0	Doktorander från hela Norden kom till KI i slutet av augusti för att vara med på det nystartade NordDoc-nätverkets första konferens. Inriktningen var tvärvetenskaplig med fokus på starka forskningsområden inom medicin och hälsa i Norden och hur man bygger nätverk och karriär. NordDoc-nätverket grundades för mindre än ett år sedan och består idag av 17 universitet inom medicin i Norden. Årets konferens ”The Nordic PhD Summit - Health Sciences Across Borders” öppnades av KI:s nye rektor Ole Petter Ottersen i Aula Medica, och lockade över 250 deltagare, varav majoriteten doktorander från de olika nordiska länderna. – Konferensen hade som mål att doktorander, som ju naturligtvis är väldigt fokuserade på sin specifika forskning, även skulle få möjlighet att vidga sina perspektiv, bygga på sina nätverk och få karriärråd. Vi ville även föra samman juniora som seniora forskare och handledare, säger Sandra Falck, en av arrangörerna och forskningssamordnare vid institutionen för biovetenskaper och näringslära. Förutom forskarföreläsningar fick doktoranderna vara med i mindre så kallade ”peer mentoring groups” med mixade nordiska deltagare inom samma forskningsområde. Även så kallad ”career speed dating” genomfördes med tolv experter som stod vid olika bord och gav tips om hur man kan bygga en akademisk karriär. – Konferensen hade ett tydligt framåtblickande, interaktivt fokus, och vi hade även så kallade ”scientific breakout sessions” i smågrupper på sex stycken olika teman såsom cancer, neurovetenskap och diabetes. Då fick tre seniora forskare prata ihop sig innan och sedan gemensamt diskutera forskningsfältet generellt och vad de tror händer inom fältet om fem till tio år, tillsammans med doktoranderna. Det här var ett nytt koncept, och många fler kom till tals än vanligt i grupperna, säger Sandra Falck. Ännu inväntar nätverket deltagarnas utvärderingar av konferensen, men redan har mycket positiv återkoppling om programmet hörts, berättar Sandra Falck. Nästa konferens anordnas i Helsingfors 2018 och därefter i Århus 2019. Text: Helena Mayer 
 Open menu Share
0		0	
08/25/17--01:49: Antiinflammatoriska läkemedel kan hämma muskeltillväxt
Långvarigt intag av receptfria antiinflammatoriska läkemedel kan hämma muskeltillväxten hos unga, friska individer i samband med styrketräning. Det visar ny forskning publicerad i Acta Physiologica där forskare vid Karolinska Institutet studerat hur ibuprofen (Ipren) påverkar musklerna. De flesta lättare värk- och febernedsättande receptfria preparat, bortsett från paracetamol, är antiinflammatoriska läkemedel av typen NSAID (non steroidal anti-inflammatory drugs). Dessa tillhör de mest konsumerade läkemedlen i världen och har gemensamt att de hämmar så kallade COX-enzymer. I den aktuella studien randomiserades friska 18–35-åriga män och kvinnor till att inta antingen en relativt hög dos NSAID (1 200 mg ibuprofen/Ipren, vilket är en normal dygnsdos) eller en låg dos NSAID (75 mg acetylsalicylsyra/Trombyl) dagligen i åtta veckor. Under samma period genomförde försökspersonerna övervakad styrketräning för lårmusklerna två till tre gånger per vecka. Sedan mättes bland annat muskeltillväxt, muskelstyrka och antiinflammatoriska markörer i musklerna. Antiinflammatoriska läkemedel vanliga inom elitidrott Efter åtta veckor hade de försökspersoner som fått låga doser acetylsalicylsyra fått ungefär dubbelt så stor muskelvolymökning enligt mätningar med magnetisk resonanstomografi jämfört med de personer som fått höga doser ibuprofen. – Resultaten är högintressanta eftersom intaget av antiinflammatoriska läkemedel är väldigt stort över hela världen, och inte minst bland elitidrottare och motionärer. Vi valde att titta på effekten av ibuprofen eftersom det är ett av de mest välstuderade antiinflammatoriska läkemedlen på marknaden, men vi tror att alla typer av receptfria NSAID-preparat i höga doser påverkar musklerna på liknande sätt, säger Tommy Lundberg, forskare vid institutionen för laboratoriemedicin på Karolinska Institutet och huvudansvarig för studien. Även muskelstyrkan påverkades negativt av höga doser antiinflammatoriska läkemedel, men inte lika påtagligt. Analyser av muskelbiopsier visade att klassiska markörer för inflammation var hämmade i musklerna hos de försökspersoner som fått ibuprofen. Kan ha annan effekt på äldre individer – Det här tyder på att muskelns inflammationsprocesser i samband med styrketräning är gynnsamma för den långsiktiga uppbyggningen av ny muskelmassa, åtminstone hos unga personer. Våra resultat antyder att unga individer som styrketränar för att öka muskelmassan och bli starkare bör undvika regelbundet intag av höga doser antiinflammatoriska läkemedel, säger Tommy Lundberg. Resultaten går delvis emot resultat från studier på äldre populationer som har indikerat att antiinflammatoriska läkemedel kan skydda mot åldersrelaterad förlust av muskelmassa. Forskarna tror därför att mekanismerna för reglering av muskelmassa skiljer sig mellan gamla och unga individer. Studien finansierades av Centrum för idrottsforskning, Stiftelsen Lars Hiertas Minne och Vetenskapsrådet. Publikation Mats Lilja, Mirko Mandić, William Apró, Michael Melin, Karl Olsson, Staffan Rosenborg, Thomas Gustafsson, Tommy R Lundberg. ”High-doses of anti-inflammatory drugs compromise muscle strength and hypertrophic adaptations to resistance training in young adults”. Acta Physiologica, online 21 augusti 2017. doi: 10.1111/apha.12948 
 Open menu Share
0		0	
08/28/17--05:22: Kranskärlskirurgi effektivt vid typ 1-diabetes
Kranskärlskirurgi är den bästa metoden för att behandla åderförkalkade kranskärl hos diabetespatienter med flerkärlssjukdom, även om patienten har diabetes typ 1. Det visar en ny studie av forskare vid Karolinska Institutet som rätar ut ett frågetecken i de gällande rekommendationerna. Studien publiceras i Journal of the American College of Cardiology (JACC). Internationella riktlinjer rekommenderar kranskärlskirurgi snarare än ballongvidgning som behandling av åderförkalkning i hjärtats kranskärl hos diabetespatienter med två eller flera sjuka kranskärl. Men eftersom den underliggande forskningen inte har skiljt mellan patienter med typ 2-diabetes och den ovanligare typ 1-diabetes har det varit oklart om detta gäller båda typerna av diabetes. – Typ 1-diabetes är en annan sjukdom med andra komplikationer, så det har inte varit självklart att behandlingen bör vara likadan som vid typ 2-diabetes, säger Martin Holzmann, forskare vid institutionen för medicin, Solna, på Karolinska Institutet. Martin Holzmann och hans kollegor har nu följt upp alla patienter med typ 1-diabetes som genomgått så kallad revaskularisering mot två eller flera kranskärl, behandling för förbättrad blodcirkulation i hjärtat, i Sverige under åren 1995 till 2013. Skillnader i risk för hjärtsjukdom Resultaten visar att patienter som genomgått revaskularisering genom ballongvidgning hade 45 procent högre risk för att dö av hjärtsjukdom, och 47 procent högre risk att drabbas av hjärtinfarkt under den genomsnittliga 10-åriga uppföljningsperioden, jämfört med patienter som genomgått kranskärlskirurgi. De hade också en fem gånger högre risk för att behöva genomgå en andra ballongvidgning eller kranskärloperation. – Resultaten talar för att kranskärlskirurgi bör vara förstahandsval även hos patienter med typ 1-diabetes som har två eller flera sjuka kranskärl, säger Martin Holzmann. Hoppas på genomslag i vården Forskarna kunde dock konstatera att andelen kranskärlsoperationer minskade dramatiskt under studieperioden. Åren 1995-2000  gjordes 58 procent av revaskulariseringarna vid typ 1-diabetes och minst två sjuka kranskärl genom kranskärlskirurgi och åren 2007-2013 var andelen kranskärlsoperationer endast 5 procent. Martin Holzmann hoppas nu att den nya forskningen får genomslag i hälso- och sjukvården. – En ballongutvidgning är enklare att genomföra och innebär ett mindre ingrepp på patienten, så det finns argument även för den metoden. Men både randomiserade studier och registerstudier har entydigt visat att kranskärlskirurgi är den bästa metoden för revaskularisering hos diabetespatienter med minst två sjuka kranskärl. Nu har vi fått ytterligare stöd för detta samt bekräftat att det gäller samtliga diabetespatienter, säger Martin Holzmann. Studien saknar specifik finansiering. Martin Holzmann innehar en forskartjänst finansierad av Hjärt-Lungfonden och har mottagit konsultarvoden från Actelion och Pfizer. Publikation PCI Versus CABG in Patients With Type 1 Diabetes and Multivessel Disease. Thomas Nyström, Ulrik Sartipy, Stefan Franzén, Björn Eliasson, Soffia Gudbjörnsdottir, Mervete Miftaraj, Bo Lagerqvist, Ann-Marie Svensson och Martin J. Holzmann. Journal of the American College of Cardiology, online 26 augusti 2017. 
 Open menu Share
0		0	
08/28/17--06:30: Syrgasbehandling vid hjärtinfarkt saknar effekt
Syrgas har under lång tid använts rutinmässigt vid vård av patienter med misstänkt hjärtinfarkt trots att vetenskapligt stöd för detta har saknats. Nu visar forskare vid Karolinska Institutet att behandlingen saknar effekt för patienter med normal syresättning av blodet. Studien publiceras i den prestigefyllda tidskriften The New England Journal of Medicine (NEJM) och presenterades i dag på den stora kardiologikongressen European Society of Cardiology (ESC). Under senare tid har forskarvärlden börjat misstänka att syrgasbehandling vid hjärtinfarkt är verkningslös eller till och med skadlig. För att reda ut detta har forskare vid Karolinska Institutet genomfört en stor registerbaserad studie. Studien omfattar 6 629 patienter med misstänkt hjärtinfarkt på 35 svenska sjukhus som slumpvis har behandlats med eller utan syrgas. Resultaten visar att behandlingen inte är skadlig, men att syrgas inte heller ökar möjligheten till överlevnad eller påverkar risken för nya infarkter. Kan förändra hjärtvården globalt Forskningen har möjliggjorts tack vare det svenska kvalitetsregistret Swedeheart och är den första randomiserade studien av syrgasbehandling vid hjärtinfarkt som är tillräckligt stor för att slutsatser ska kunna dras om dess effekt på dödlighet och sjuklighet. I ESC:s riktlinjer rekommenderas syrgasbehandling för hjärtinfarktpatienter med andnöd, syrebrist eller hjärtsvikt. Behandlingen används dock rutinmässigt för alla patienter med misstänkt hjärtinfarkt i stora delar av världen. Därför kommer studien sannolikt att påverka vårdrekommendationerna globalt. Försteförfattare är Robin Hofmann, biträdande överläkare och forskare vid institutionen för klinisk forskning och utbildning, Södersjukhuset (KI SÖS), Karolinska Institutet. Forskningen finansierades av Hjärt-Lungfonden, Vetenskapsrådet och Stiftelsen för Strategisk Forskning. Publikation “Oxygen Therapy in Suspected Acute Myocardial Infarction” Robin Hofmann, Stefan K. James, Tomas Jernberg, Bertil Lindahl, David Erlinge, Nils Witt, Gabriel Arefalk, Mats Frick, Joakim Alfredsson, Lennart Nilsson, Annica Ravn-Fischer, Elmir Omerovic, Thomas Kellerth, David Sparv, Ulf Ekelund, Rickard Linder, Mattias Ekström, Jörg Lauermann, Urban Haaga, John Pernow, Ollie Östlund Johan Herlitz, och Leif Svensson The New England Journal of Medicine (NEJM), online 28 augusti 2017 
 Open menu Share
0		0	
08/29/17--01:09: Nya frimärken med illustrationer från Hagströmerbiblioteket
Postnord ger ut nya frimärken med illustrationer av medicinalväxter hämtade från 20-årsjubilerande Hagströmerbiblioteket. I samband med frimärkssläppet fick åhörarna lära sig om läkeväxternas betydelse och kvinnornas dolda bidrag till litteraturen. Det är trångt i Postmuseums foajé i Gamla stan den 24 augusti när besökarna väntar på att dörrarna till utställningslokalerna ska öppna. Flera köar redan i museets butik för att lägga beslag på några av de nya frimärkena och få dem stämplade på plats. En trappa upp ger Hjalmar Fors, docent i idé- och lärdomshistoria och förstebibliotekarie på Hagströmerbiblioteket, en historisk överblick över läkeväxters kulturella, ekonomiska och medicinska betydelse från antiken till våra dagar. – Läkeväxter, kryddor och örter ansågs livsviktiga. De symboliserade rikedom, hälsa, god etik och ansågs effektiva som mediciner. Guld, rökelse – en växtsubstans som brändes i templen – och det väldoftande läkemedlet myrra, kom de vise männen från österlandet med till det nyfödda Jesusbarnet. Detta visade på hans höga status, säger Hjalmar Fors. Mat och medicin hörde ihop Fram till 1800-talet gjordes liten skillnad på läkeväxter och kryddor, matlagning och medicin. Äldre medicinsk teori utgick från den så kallade humoralpatologins strävan efter att skapa balans mellan fuktighet, torrhet, hetta och kyla. Den friska människan var lagom fuktig, torr, varm och kall. Obalanser skulle kureras med en annorlunda kost eller mediciner. – Medicinerna gjordes mest av kryddväxter. Kryddor med stark smak såg man som torra och heta, så de var bra om man var fuktig och kall. I teorin botade man nedkylning genom att äta något hett och feber med något kallt. Men i praktiken var systemet mycket mer sofistikerat, säger Hjalmar Fors. Han drar paralleller till indisk traditionell läkekonst där detta synsätt råder än i dag.  I västvärlden skiljer vi istället på mat, njutningsmedel och medicin, där den sistnämnda ska vara stark och verkningsfull. Här handlar medicinframställning ofta om att utkristallisera den aktiva substansen ur till exempel en växt. Upptäcktsresor ger ökad handel och kunskap om växterna Från 1400-talets slut började européerna upptäcka nya delar av världen, vilket ledde till att örter och kryddor fick en ännu starkare kulturell och ekonomisk betydelse. Handeln med till exempel kardemumma, peppar, kinesisk rabarberrot, tobak, choklad, kaffe och te blev alltmer omfattande, och många ville medverka till att definiera på vilket sätt preparaten skulle användas. – Jag vill visa hur stor och rik kunskapen om läkeväxter var i Europa redan innan Carl von Linné på 1700-talet, säger Hjalmar Fors. Linné använde sig i själva verket en hel del av de metoder som till exempel centralfiguren Mathioli 200 år tidigare utformat då han skapade ett nätverk av lärda brevskrivare över hela Europa, som tillsammans byggde upp den kunskapsbank som utmynnade i verket Kommentarer till Dioscorides. – Skapandet av botaniska bilder och översiktsverk var en kollektiv process. Man hade en läkekunnig person och en resenär eller korrespondens som förmedlade kunskapen. Den person som fungerade som spindeln i nätet samlade in ny information från nätverket som sen publicerades, säger Hjalmar Fors. Forskning har under senare tid visat att många av informatörerna i nätverken var kvinnor med läkekunskap. Men när man går till publikationen i fråga så existerar inte kvinnorna. – Det är en viktig historisk uppgift att rekonstruera hur de här kunskaperna har flödat och vilka det är som belönats respektive inte belönats. Text: Stina Moritz Det nya frimärkshäftet och Hagströmerbibliotekets 20-årsjubileum Tanken att medicinalväxter skulle pryda frimärken har funnits länge och i samband med att Hagströmerbiblioteket nu fyller 20 år blev det verklighet. Postnords illustratörer fick välja mellan ett antal bilder till frimärkena, och resultatet blev tre välkända och lokala läkeväxter; Groblad, Johannesört och Fingerborgsblomma. De detaljerade teckningarna av de nyttiga växterna är hämtade ur Hagströmerbibliotekets samlingar och märkena är designade av Gustav Mårtensson. Under Hagströmerbibliotekets 20-årsjubileum arrangerar man även jubileumsvisningar för allmänheten och öppet hus för KI:s personal. Hagströmerbiblioteket är ett av världens främsta inom området medicinhistoria med både Karolinska Institutets och Svenska Läkaresällskapets äldre boksamlingar samlade under ett tak. 
 Open menu Share
0		0	
08/29/17--23:00: Omfattande analys avslöjar immunsystemets dynamik
Genom att kombinera nya systembiologiska analyser med avancerad dataanalys har forskare vid Karolinska Institutet kunnat följa immunsystemets mognadsprocess hos leukemipatienter som genomgått stamcellstransplantation. Tekniken, som avslöjar komplexa samspel mellan olika celler och proteiner, kan användas även vid andra sjukdomar för att ge ny kunskap om immunsystemets reglering och dysreglering, vilket i förlängningen kan leda till nya och bättre immunologiska behandlingar. Studien publiceras i Cell Reports. Immunterapi är ett snabbt växande fält där man påverkar patientens eget immunförsvar för att bekämpa sjukdom och där stora framgångar inom framför allt cancerområdet rapporterats på senare tid. En av de mest väletablerade och effektiva immunologiska behandlingarna är allogen stamcellstransplantation vid leukemi, där patientens egen sjuka benmärg ersätts av frisk benmärg från en donator. Hos vissa patienter mognar dock inte det transplanterade immunsystemet ut på ett gynnsamt sätt, vilket kan leda till svåra infektioner, oönskade attacker på frisk vävnad eller återfall i leukemisjukdom. Komplext samspel mellan olika celltyper Forskare vid Karolinska Institutet har nu med hjälp av en rad avancerade analyser studerat immunsystemets mognadsprocess hos 26 leukemipatienter behandlade vid Karolinska Universitetssjukhuset. Forskarna följde patienterna i ett års tid efter genomgången stamcellstransplantation och använde den nya tekniken masscytometri för att studera immunsystemets olika celltyper och metoden ProSeek för samtidig proteinanalys. Analyserna kombinerades sedan med modern maskininlärningsteknik för dataanalys, särskilt topologisk dataanalys vilket tillät integrering av all data och globala analyser av hela immunsystemet i blod. – Tidigare har man inom forskningen fokuserat mycket på enskilda beståndsdelar, men immunsystemet är oerhört komplext med många specialiserade celltyper och vi tror att det är just samspelet mellan dessa celler som är viktigt. Sådana dynamiska processer har varit svåra att studera på grund av tekniska begränsningar men har nu möjliggjorts genom teknologiska genombrott, förklarar Petter Brodin, läkare och forskare vid Science for Life Laboratory (SciLifeLab) och institutionen för medicin, Solna, vid Karolinska Institutet. Kan ge mer individanpassad vård Han har lett den nya studien där man kunnat identifiera mönster som kan kopplas till kliniska komplikationer hos patienterna. Tekniken är applicerbar även på andra sjukdomstillstånd som involverar immunsystemet, såsom autoimmuna sjukdomar, allergier och infektioner. Förhoppningen är att fler och större studier av immunsystemets dynamik och reglering ska ge nya ledtrådar som banar väg för nya terapier och mer individanpassad behandling. – Denna studie kan betraktas som ett första exempel på hur omfattande analyser och avancerad dataanalys, ett koncept som vi kallar precisionsimmunologi, kan leda till ökad förståelse för immunsystemets funktion och dysfunktion och även göra effekten av andra immunologiska behandlingar mer förutsägbar framöver, säger Petter Brodin. Studien har finansierats av Vetenskapsrådet, Svenska Sällskapet för Medicinsk Forskning, Cancerfonden, Svenska Läkaresällskapet, Barncancerfonden och Karolinska Institutet. Publikation “Mass cytometry and topological data analysis reveal immune parameters associated with complications after allogeneic stem cell transplantation” Tadepally Lakshmikanth, Axel Olin, Yang Chen, Jaromir Mikes, Erik Fredlund, Mats Remberger, Brigitta Omazic, Petter Brodin Cell Reports, online 29 augusti 2017 
 Open menu Share
0		0	
09/01/17--01:23: Forskning och innovation temat när Kinas minister för vetenskap och teknologi besökte KI
Wan Gang, Kinas minister för vetenskap och teknologi, besökte tillsammans med sin delegation Karolinska Institutet torsdagen den 31 augusti 2017 för en presentation av kinesisk forskning och innovation, samt en diskussion om hur man främjar internationellt samarbete. Efter presentationen följde en diskussion med forskare från KI, KTH, Lunds universitet och Uppsala universitet samt representanter från Utbildningsdepartementet och den svenska ambassaden i Peking. Diskussionen leddes av Maria Masucci, vicerektor för internationella frågor vid Karolinska Institutet. Den behandlade viktiga frågor om kinesisk-svenskt samarbete, inklusive reformen av Kinas hälsovårdssystem och behovet av att främja synergieffekter mellan forskning och innovation för att förbättra livskvaliteten och hälsovårdstandarden. Mötet avslutades med en lunch som KI:s rektor Ole Petter Ottersen stod värd för. 
 Open menu Share
0		0	
09/05/17--00:00: Forskarspråket har blivit krångligare
Att förstå en vetenskaplig artikel är inte alltid så lätt. Och det har bara blivit svårare med tiden, enligt en ny studie från Karolinska Institutet som publiceras i den vetenskapliga tidskriften eLife. Vetenskapliga artiklar är inte kända för att vara lättlästa. Men är det forskningen i sig som är svårbegriplig eller forskarna som beskriver den på ett krångligt sätt? För att besvara den frågan har fyra doktorander vid Karolinska Institutet undersökt hur läsbarheten har förändrats över tid i över 700 000 sammanfattningar av vetenskapliga artiklar, ”abstracts”. Sammanfattningarna publicerades mellan åren 1881 och 2015 inom 12 olika forskningsfält, bland annat medicin, psykologi, biologi och ekologi. – Vi såg en stark trend som visade att vetenskapliga texter har blivit svårare att läsa från 1800-talet till idag. Samtliga 12 forskarfält uppvisade denna trend, men det fanns skillnader i magnitud, säger William Hedley Thompson som har genomfört studien på sin fritid tillsammans med Pontus Plavén-Sigray, Granville Matheson och Björn Schiffler, samtliga doktorander vid institutionen för klinisk neurovetenskap på Karolinska Institutet Läsbarheten uppskattades genom två olika mått: Flesch Reading Ease och New Dale Chall. Dessa tar hänsyn till mätbara faktorer som påverkar hur svårt det är att läsa en text, bland annat antal ord per mening och antal stavelser per ord. Motsatt trend jämfört med presidenttal i USA – Dessa mått har använts för att undersöka läsbarhet i många olika fält. Ett välkänt exempel är att USA:s presidenters tal har blivit lättare över tid. Men inom forskningen ser vi alltså en motsatt trend, säger William Hedley Thompson. De vetenskapliga texternas ökade svårighetsgrad skulle kunna bero på att forskningen har blivit mer nischad och komplicerad. Men studien visar också att ”allmän vetenskaplig jargong” har blivit vanligare med tiden. Med detta menas ord som används ofta av forskare, men som inte är tekniska facktermer. Ord som ”robust”, ”moreover” och ”novel”, är enligt artikelförfattarna exempel på allmän vetenskaplig jargong. Viktigt med tydlig kommunikation – Dessa fynd indikerar att vetenskap har blivit svårare att förstå rent språkligt, utöver den ökade vetenskapliga specialiseringen. Spekulativt så kan man tänka sig att nya forskare upplever att den vetenskapliga jargonen hos tidigare generationer låter seriös och vetenskaplig, och därför förstärker dessa drag i sina egna texter, säger William Hedley Thompson. Han påpekar att tydlig kommunikation är en viktig del av den vetenskapliga processen. Det är en förutsättning för att resultaten ska kunna upprepas av andra forskare, men också för att omvärlden ska kunna förstå vad forskningen kommit fram till. – Vi tror det är viktigt att forskare försöker göra sina texter så tydliga och begripliga som möjligt, för att maximera tillgängligheten för andra forskare och resten av samhället. På så sätt kan forskning spridas och förstås av fler människor, och därmed ha större påverkan på omvärlden, säger William Hedley Thompson. Publikation “The readability of scientific texts is decreasing over time” Pontus Plavén-Sigray, Granville James Matheson, Björn Christian Schiffler och William Hedley Thompson eLife, 5 september 2017 
 Open menu Share
0		0	
09/05/17--01:36: Stödet från KAW gav frihet att satsa på svåra forskningsprojekt
I år fyller Knut och Alice Wallenbergs stiftelse (KAW), en av Sveriges största forskningsfinansiärer, 100 år. Det firas bland annat med att KI, KTH och Stockholms universitet arrangerar ett gemensamt jubileumssymposium i Aula Magna den 15 september. En av de inbjudna talarna är KI-forskaren Marie Carlén. Berätta, vad är det som händer den 15 september? – Vid symposiet får jag tillfälle att presentera min forskning som KAW har finansierat och träffa andra forskare som KAW stöder. Jag har fått stöd från KAW de senaste tio åren och har anslag från stiftelsen fram till 2024. Vad ska du själv prata om? – Jag kommer att prata om hjärnan och beskriva de strategier som vi inom mitt fält av neurovetenskapen har för att förstå hur hjärnan fungerar. Jag kommer att visa hur vi med hjälp av teknologin optogenetik i experiment i möss har börjat få en förståelse för hur hjärnan utför högre mentala funktioner, så kallade kognitiva funktioner. Optogenetik gör det möjligt för oss att studera hur olika nervceller bidrar till hjärnans funktioner och ultimat skapar våra beteenden. Ett mål med min föreläsning är att förmedla att framsteg inom behandlingen av psykisk sjukdom kräver grundläggande förståelse av hur hjärnan är uppbyggd och fungerar, något vi för tillfället saknar men jobbar väldigt hårt för att uppnå. Du blev Wallenberg Academy Fellow 2012. Vad har stödet från KAW betytt för dig? – Det anslaget har inneburit precis det som var visionen hos KAW, det vill säga möjligheten och friheten att satsa på riskfyllda och långsiktiga projekt. Projekten är riskfyllda då de kräver metoder och analys i forskningens framkant, metoder vi i labbet ofta måste vara med och vidareutveckla. Vi använder många olika typer av utrustning i våra experiment, vilket är kostsamt. Men med stödet från KAW har vi inte behövt göra avkall på någon typ av experiment. Anslaget har även fungerat som en kvalitetsstämpel på vår forskning, ett bevis på att en granskningskommitté av högsta kompetens har bedömt det vi håller på med som något kan föra forskningen framåt och bör satsas på. För mig personligen har anslaget varit en uppmuntran att fortsätta satsa på tekniskt svåra projekt med hög potential, och en indikation på att jag är inne på rätt spår med mina vetenskapliga idéer.   Symposiet gästas av flera världsstjärnor inom forskningen. Är det någon av de övriga föredragshållarna som du ser särskilt fram emot att höra/träffa? – Jag ser fram emot att lyssna på Svante Pääbo. Hans forskning är långt ifrån min, men jag är väldigt intresserad av evolutionen och då främst hjärnans evolution. Mycket av forskningen på hjärnan bedrivs i ett fåtal arter av laboratoriedjur och för att den forskningen ska kunna bidra till förståelsen av människans hjärna och dess sjukdomar måste vi ha en klar bild av både likheterna och olikheterna i hjärnans organisation och funktion hos olika arter. Evolutionen har drivit utvecklingen av hjärnan och förståelse av evolutionen kan hjälpa oss förstå hjärnan. 
 Open menu Share
0		0	
09/05/17--07:39: KI högt placerat i världsrankningar – men tappar i THE
I årets rankningar av världens universitet håller Karolinska Institutet ställningarna som Sveriges högst rankade universitet men tappar från 28 till 38 i THE, Times Higher Education. I den så kallade Shanghairankningen, Academic Ranking of World Universities, ARWU, som kom i augusti placerar sig KI på plats 44 i världen, samma position som 2016. Bland europeiska lärosäten placerar sig KI på plats 12. I ARWU:s ämnesrankning ”Clinical Science” rankas KI som 21 i världen och 5 i Europa. Inom ”Pharmacy and Pharmaceutical Sciences” rankas KI som 7 i världen och 3 i Europa, och inom ”Biological Sciences” är placeringen 14 i världen respektive 3 i Europa. Sverige har 11 universitet bland topp 500, och tre i topp 100. KI på plats 44, Uppsala Universitet på plats 63 och Stockholms Universitet på plats 74. Brittiska Times Higher Education – THE –publicerade i dag en rankning över världens universitet. Här placerar sig Karolinska Institutet på plats 38 (från plats 28, 2016) bland samtliga universitet i  världen, oavsett inriktning. KI placerar sig som nummer  1 i Sverige och i Norden och på plats 11 i Europa. 
 Open menu Share
0		0	
09/06/17--03:32: ERC-startanslag till två forskare på KI
KI-forskarna Erik Melén och Georgios Sotiriou är två av de unga forskningsledare som i år får startanslag från det europeiska forskningsrådet (ERC). Syftet med ERC:s startanslag är att stödja begåvade forskare som befinner sig i början av sin karriär och som redan har utmärkt sig genom nyskapande forskningsarbete. Startanslaget motsvarar 1,5 miljoner euro som fördelas över fem år. Utöver detta får Georgios Sotiriou, som är den första KI-forskaren inom området fysikvetenskap och teknik, 312 500 euro för att täcka kostnader för utrustning. Läs mer om anslagen i ett pressmeddelande från ERC Nya biomarkörer för sjukdomar i luftvägarna Erik Melén är barnallergolog och docent i epidemiologi vid Institutet för miljömedicin (IMM). Hans ERC-projekt, TRIBAL (A Translational approach to Identify Biomarkers for Asthma and Lung function impairment), syftar till att få fram ny kunskap som möjliggör att kronisk lungsjukdom kan förebyggas redan i barndomen samt att identifiera biomarkörer av betydelse för att få fram nya läkemedel mot astma och KOL (kronisk obstruktiv lungsjukdom). Hos barn är astma den idag vanligaste kroniska sjukdomen och mer än 300 miljoner människor är drabbade över hela världen. Det finns i dagsläget ingen botande behandling. Barnastma som kvarstår i vuxen ålder är förknippat med nedsatt lungfunktion och en ökad risk för KOL. – Om man vill förebygga kronisk sjukdom i vuxen ålder är det viktigt att börja tidigt, redan under barndomen. Jag är otroligt tacksam för möjligheten att ta emot ERC-finansiering för det här projektet. Det har även varit en mycket givande erfarenhet för mig som forskare att genomgå själva ansökningsprocessen för ERC-anslag, säger Erik Melén.  TRIBAL är ett projekt som baseras på den svenska BAMSE-studien, en världsledande födelsekohort med 4 089 deltagare, som nu följs upp till 22-24 års ålder. BAMSE-studien leds också av Erik Melén. Bekämpa antimikrobiell resistans med nanoteknik Georgios Sotiriou, forskarassistent vid institutionen för mikrobiologi, tumör- och cellbiologi, forskar med det övergripande målet att utveckla nanobiomaterial, verktyg och metoder i medicinska syften. Huvudfokus ligger på en teknik som kallas aerosolteknik, med vilken forskarna skapar nanomaterial och utrustning som används inom biomedicin. Syftet med hans ERC-projekt, PROMETHEUS, är att använda aerosoltekniken och utveckla nästa generations antibakteriella medicintekniska produkter för att bekämpa infektioner och antimikrobiell resistens. Antimikrobiell resistens utgör ett av de allvarligaste hoten mot folkhälsan, och uppskattas bli den vanligaste dödsorsaken inom 30 år. "Jag är mycket glad och hedrad över att få detta anslag som gör att jag kan arbeta inom det spännande området som nanoteknik för medicinska syften är, och att försöka tackla morgondagens globala hälsoutmaningar", säger Georgios Sotiriou. Tillvägagångssättet för hans och hans kollegors forskning är multidisciplinärt och kombinerar kompetens från material- och processteknik, bioteknik och hälsovetenskap. Detta gör det möjligt att skapa biomaterial och utrustning som kan användas till allt från diagnostik till behandlingar. Text: Selma Wolofsky 
 Open menu Share
0		0	
09/07/17--03:53: Mobiltelefonens skärmteknik används för att lura farliga bakterier
Ledande plast i mobiltelefoners skärmar kan användas för att reglera tillväxten av sjukdomsframkallande bakterier, rapporterar forskare vid Karolinska Institutet i den vetenskapliga tidskriften npj Biofilms and Microbiomes. Genom att lägga till eller ta bort elektroner från plastytan luras bakterierna att växa mer eller mindre. Metoden skulle till exempel kunna användas för att förhindra bakterieinfektioner på sjukhus eller förbättra effektiviteten vid rening av avloppsvatten. När bakterier fäster på en yta växer de snabbt och bildar en tjock film. Dessa så kallade biofilmer är vanligt förekommande i omgivningen, men är särskilt farliga på sjukhus där de kan orsaka livshotande infektioner. För att komma till rätta med detta problem har forskare vid Karolinska Institutet tillverkat ytbeläggningar för medicintekniska produkter gjorda av ledande så kallad PEDOT-plast – samma typ av plast som gör att mobiltelefonens skärm reagerar vid beröring. Genom att applicera en liten spänning kunde plastytorna antingen fyllas med eller tömmas på elektroner, vilket visade sig kunna styra tillväxten av salmonellabakterier. Kan inte föröka sig – När bakterierna fäster till en yta full av elektroner kan de inte föröka sig. De har ingenstans att göra sig av med de egna elektronerna som bildas när de växer, förklarar Agneta Richter-Dahlfors, professor vid institutionen för neurovetenskap på Karolinska Institutet och föreståndare för Swedish Medical Nanoscience Center som har lett arbetet. Om bakterierna å andra sidan stötte på en tom plastyta hände det motsatta, bakterierna växte och bildade en tjock biofilm. – När den elektriska kretsen kontinuerligt suger ut elektronerna från ytan finns det hela tiden plats för bakterierna att göra sig av med sina egna elektroner genom att överföra dem till plastytan, och detta ger bakterierna den energi de behöver för att växa snabbt, säger Agneta Richter-Dahlfors. Brett användningsområde Metoden ger forskarna möjlighet att genom ett knapptryck bestämma om bakterietillväxten ska förhindras eller stimuleras. Detta har många användningsområden inom både hälsa och industri. – Om vi belägger medicinsk-tekniska apparater med detta material kan vi hindra bakterier från att växa på dem. I andra fall, till exempel vid avloppshantering som behöver bakteriernas biofilmer för att skapa rent vatten, kan vi producera ytor som främjar biofilmsproduktion, säger Agneta Richter-Dahlfors. Forskargruppen arbetar nu på att integrera denna teknik i medicinsk-tekniska produkter och implantat för att minska risken för sjukvårdsrelaterade infektioner. Studien finansierades av Vetenskapsrådet, Vinnova, Carl Bennet AB och Swedish Medical Nanoscience Center. Publikation Salvador Gomez-Carretero, Ben Libberton, Mikael Rhen och Agneta Richter-Dahlfors ”Redox-active conducting polymers modulate Salmonella biofilm formation by controlling availability of electron acceptors" npj Biofilms and Microbiomes, online 4 september 2017. doi:10.1038/s41522-017-0027-0 
 Open menu Share
0		0	
09/08/17--13:29: "Inget universitetssjukhus utan studenter"
I sin nya roll, som vicedekan för samverkan med Stockholm läns landsting (SLL) med särskilt fokus på utbildning vid Karolinska universitetssjukhuset, blir Carl-Fredrik Wahlgrens högsta prioritet att i samverkan med andra försöka säkra KI:s utbildningar i det nya vårdlandskap som växer fram i Stockholm. Hälso- och sjukvården i Stockholm genomgår flera omfattande förändringar, där omorganisationen av Karolinska universitetssjukhuset är en av de saker som påverkar KI:s möjligheter att bedriva klinisk forskning och utbildning mest. KI och SLL behöver säkerställa att det finns tillräckligt många och högkvalitativa platser för verksamhetsförlagd utbildning (VFU). – Min högst prioriterade fråga blir att försöka säkra de lärande- och examensmål som är hotade. Det kräver ett nära samarbete med KI-ledningen, styrelsen för utbildning, enheten för landstingssamverkan, företrädare för de kliniska institutionerna, utbildningsprogrammen och vården, säger Carl-Fredrik Wahlgren. I den konsekvensutredning som KI gjorde våren 2017 på rektors uppdrag med anledning av Karolinska universitetssjukhusets ändrade verksamhetsinriktning, framkom att flera examens- och lärandemål var hotade. De rör exempelvis läkarstudenters möjlighet att möta patienter med vanliga diagnoser och flera programs möjlighet att uppfylla målen för interprofessionellt lärande. En stor del av öppenvårdsverksamheten flyttar ut från sjukhuset, och nya lärandemiljöer som möjliggör interprofessionellt lärande (att studenter inom olika yrken får lära av varandra och tillsammans) samt kliniska träningsmiljöer behövs. Tillgång till lärare och handledare med såväl ämnesmässig, vetenskaplig som pedagogisk kompetens ligger också högt upp på listan över prioriterade områden. Akademiska specialistcentra en nyckelfråga I samband med utflytten av specialistöppenvård blir en viktig fråga att inrätta akademiska specialistcentra, där klinisk forskning och utbildning kan bedrivas hand i hand med vård. Till exempel kommer ett sådant center i december 2017 att öppnas på Torsplan, och därmed ligga nära till KI och Karolinska universitetssjukhuset i Solna. Här ska KI i samarbete med SLSO (Stockholms läns landstings sjukvårdsområde) utveckla och implementera VFU på grundnivå och avancerad nivå. – Målsättningen är att skapa en modell för hur utbildning präglad av nytänkande och innovativa lösningar med inslag av e-hälsa och interprofessionellt lärande kan bedrivas i öppen specialistvård. Jag tror att flera sådana centra behövs för att säkra tillgången på platser för KI:s verksamhetsförlagda utbildning. Utmaningar men också möjligheter Carl-Fredrik Wahlgren menar att samverkansarbetet även ska ses som en stor möjlighet att ytterligare utveckla och förbättra den kliniska utbildningen. Målsättningen är att sjukhuset även fortsättningsvis ska vara en central arena för KI:s kliniska utbildningar. Här finns fortfarande viktig forskningsanknytning med en stor andel forskande lärare och god möjlighet att bland annat tillgodose krav på interprofessionellt lärande och internationalisering. – Förändringsarbetet på sjukhuset är också en investering tänkt att stärka samverkan mellan vård, forskning och utbildning. Ett universitetssjukhus utan studenter är inte ett universitetssjukhus. Ett nära samarbete mellan universitet och sjukvård är en förutsättning för en kvalitetssäkrad klinisk utbildning där studenterna trivs och kan nå sina lärande- och examensmål.  Informationsmöten i september Vid två allmänna informationsmöten, ett i Flemingsberg den 11 september, och ett i Solna den 13 september, ges en sammanfattning av KI:s konsekvensutredning, liksom några förslag på lösningar. Mötena är öppna för alla som är intresserade av frågan om utbildning i samverkan med Karolinska universitetssjukhuset. 
 Open menu Share
0		0	
09/08/17--02:12: KI och Karolinska universitetssjukhuset i erfarenhetsutbyte med Mayo Clinic
Företrädare för Mayo Clinic besöker Karolinska Institutet och Karolinska Universitetssjukhuset för att utbyta kunskap och erfarenheter kring en mängd ämnen som omfattar allt från forskning, utbildning, innovation till administration. En gemensam konferens pågår mellan den 6 till 8 september 2017 på KI och Karolinska Universitetssjukhuset. Mayo Clinic i USA ses som en internationell förebild när det gäller att integrera forskning med klinisk verksamhet. Detta har länge intresserat Karolinska Institutet och Karolinska Universitetssjukhuset som i veckan deltar i den årliga konferensen inom det samarbete som Karolinska Institutet och Mayo Clinic har sedan mer än 25 år tillbaka. – Det är viktigt att vi utbyter erfarenheter och sätt att tänka för att uppnå en snabbare övergång från forskning till klinik där forskningsresultat kan komma hälso- och sjukvården till godo. Mayo Clinic utmärker sig inom detta område och kan tjäna som exempel för oss i vårt samarbete med sjukvården, sa rektor Ole Petter Ottersen när han invigningstalade på konferensen. Melvin Samsom, sjukhusdirektör för Karolinska Universitetssjukhuset tryckte på betydelsen av fortsatt och utvecklat samarbete mellan akademi och klinik i en tid av stora förändringar i styrning och organisation av hälso- och sjukvården i Sverige, men även i USA och andra länder: – Vi står inför stora strukturförändringar och har liknande utmaningar i hur vi organiserar sjukvården mot att bli mer sammanhållen, kostnadseffektiv och hållbar. De vetenskapliga huvudföreläsningarna under konferensens första dag gav prov på banbrytande forskningsprojekt som med hjälp av tekniska innovationer lyckats förbättra diagnosistering och behandling av patienter med sällsynta och svårbehandlade sjukdomstillstånd. Professorerna Eric Wieben och Martin Schalling som är vetenskapliga koordinatorer för samarbetet på Mayo Clinic respektive Karolinska Institutet hoppas att samarbetet kan fortsätta att utgöra en plattform för utveckling av klinisk verksamhet. Ett annat mål är att skapa karriärspår med dubbel institutionsanknytning där forskare kan tillgodoräkna tid och arbete utfört vid det andra universitetet. Samarbetet mellan Karolinska Institutet och Mayo Clinic började som ett mindre forskningssamarbete inom diabetes och metabolism på 90-talet och har idag vuxit till att omfatta mer ett tiotal forskningsområden såsom psykologi och psykiatri, autoimmuna sjukdomar, regenerativ medicin, cancer och kardiovaskulära sjukdomar. Samarbetet innefattar också samverkan inom administration, utbildning och innovation, vilket tagits upp som en framgångsfaktor i en nyligen genomförd utvärdering.    Text: Maissa Al-Adhami 
 Open menu Share
0		0	
09/11/17--06:00: Beteenden anses mer moraliska ju vanligare de är
Är det mindre fel att smita från skatten om de flesta gör så? En ny studie från Karolinska Institutet visar att vår syn på vad som är moraliskt rätt eller fel påverkas av hur utbrett beteendet är. Resultaten, som presenteras i Journal of Experimental Psychology: General, kan öka förståelsen för de psykologiska mekanismer som ligger bakom attitydförändringar i samhället. Sociala normer kring vad som är rätt och fel är viktiga för välfungerande samhällen. Sådana moralnormer är dock föränderliga, men de psykologiska mekanismer som ligger bakom dessa förändringar har varit okända. Nu rapporterar forskare vid Karolinska Institutet att vår syn på både egoistiska och altruistiska beteenden förändras beroende på hur vanliga beteendena är. Resultaten baseras på ett antal beteendeexperiment, matematiska beräkningsmodeller och datorsimuleringar. Försökspersonerna observerade först andras beteenden i ett så kallat ”public goods game” där spelarna får en summa pengar och sedan i olika utsträckning väljer att investera pengarna så att de är till fördel för alla i gruppen, alternativt behålla alla pengar för sig själva. Efter varje omgång fick försökspersonerna skatta de olika valen som moraliskt rätt eller fel, och bedöma om valen borde bestraffas genom att spelarnas vinst minskas. Bygger på ett tankefel Ett altruistiskt beteende ansågs alltid mer moraliskt rätt än ett egoistiskt, men båda beteenden skattades som mer moraliska och mindre förtjänande av bestraffning om majoriteten ägnade sig åt dem än om de var ovanliga. Hur vanligt det själviska beteendet var påverkade även försökspersonernas villighet att själva betala för att bestraffa själviska personer. – Toleransen mot det egoistiska beteendet ökade när majoriteten av spelarna behöll pengarna själva, vilket förvånade mig. Att ett beteende är vanligt betyder ju inte automatiskt att det är rätt – detta bygger på ett tankefel där man blandar ihop fakta och moraliska värderingar, säger Andreas Olsson, forskargruppledare och universitetslektor vid institutionen för klinisk neurovetenskap på Karolinska Institutet. Studien visar att synen på vad som är moraliskt rätt och fel har stora likheter med social konformitet, att vi människor tenderar att anpassa oss till omgivningen och andra människors beteenden. Det gör att förändringar i den sociala miljön snabbt kan komma att förändra människors moraliska värderingar. Förklarar varför attityder förändras – Detta är intressant ur en rad olika aspekter och skulle kunna förklara varför attityder förändras över tid, till exempel när det gäller synen på kollektiv nytta eller laglydighet, säger Björn Lindström, postdoc vid Zürich universitet samt vid institutionen för klinisk neurovetenskap på Karolinska Institutet. Forskningen har finansierats av Riksbankens Jubileumsfond, Europeiska forskningsrådet, Knut och Alice Wallenbergs Stiftelse samt Forte. Publikation Björn Lindström, Simon Jangard, Ida Selbing och Andreas Olsson The role of a “common is moral” heuristic in the stability and change of moral norms Journal of Experimental Psychology: General, online 11 september 2017 
 Open menu Share
0		0	
09/11/17--10:01: "Forskningsproppen blir till handling så att vi kan möta hälsoutmaningar"
Sverige har en stark ställning inom life science. Samtidigt står vi inför stora hälsoutmaningar och måste anpassa oss till förändringar i omvärlden, inte minst den snabba digitaliseringen. Aktörer inom life science-sektorn möttes under en eftermiddag på Karolinska Institutet och diskuterade behovet av samverkan i dessa frågor. – En av de största utmaningarna är hur forskning och utbildning ska hänga med i de stora förändringarna som sker, inte bara i Stockholm utan också i resten av världen. Den utmaningen är enorm och kräver att vi samverkar för att vårt samhälle ska få de allra bästa hälsotjänsterna och sjukvården i framtiden, sa Karolinska Institutets nya rektor, Ole Petter Ottersen, när han hälsade välkommen till seminariet den 6 september i Samuelssonsalen. Seminariet är en del av en nationell serie om samhällsutmaningar som tar sin utgångspunkt i den forskningspropositionen som regeringen presenterade 2016. Helene Hellmark Knutsson, minister för högre utbildning och forskning, närvarar vid seminarierna där berörda aktörer från akademin, näringslivet och andra delar av samhället möts för att diskutera hur satsningarna i forskningspropositionen kan omsättas i praktiken och göra störst nytta.  Ole Petter Ottersen berättade att Karolinska Institutet har satt upp sex huvudpunkter i universitetets strategier för samverkan: utveckling av universitetssjukvården, regionalt och nationellt samarbete, ökad näringslivssamverkan, incitament och finansiering för innovation, strategiskt näringslivssamarbete och internationella samarbeten. De stora infrastrukturförändringar som nu sker på Karolinska Institutet kräver utvecklade samverkansformer med bland annat Stockholms läns landsting, svenskt näringsliv samt andra framstående universitet, både i Sverige och utomlands. Ottersen poängterade att alla pågående satsningar sker i samverkan med hälso- och sjukvården för att ytterligare integrera forskning med klinisk verksamhet. Han avslutade sitt anförande med ett önskemål: – Jag vill att vi lyfter blicken och tänker på samverkan inte bara i Stockholm eller Sverige, utan globalt. Verkstad av forskningspropositionen Helene Hellmark Knutsson underströk, när hon introducerade seminariet, att det är nu som det ska bli verkstad av forskningspropositionen. Nu har de nya forskningsmedlen och forskningsprogrammen precis satts i rullning och det är dags att implementera forskningspropositionen i verksamheterna. – Det känns bra att så många av de aktörer som ska hjälpa oss att möta samhällets hälsoutmaningar sitter här, sa Hellmark Knutsson till deltagarna i salen. Hon betonade att Sverige traditionellt har varit ett land som satsat på forskning, vilket bland annat syns i Times Higher Educations rankning av universiteten i världen där tre svenska universitet, däribland KI, fanns med bland de 100 högst rankade universiteten i världen. Forskningspropositionens utgångspunkt är att med samverkan möta samhällets utmaningar, berättade Hellmark Knutsson. För att nå dit höjs basanslagen och särskilda satsningar görs med bland annat tioåriga forskningsprogram samt insatser för samverkan och innovation. Hon poängterade dock att mer forskningsmedel inte alltid innebär ökad kvalitet på forskningsresultaten. – Vi måste utlysa meriteringsanställningar i internationell konkurrens. Tydliga, transparenta karriärvägar är viktigt för att attrahera de bästa forskarna. Idag har många visstidsanställningar och internrekryteringen är alltför stor. Vi har traditionellt gynnat ”hemmasöner”, alltså män på det egna lärosätet, sa Hellmark Knutsson. Mer forskningsanknytning i utbildningarna, förbättrade villkor för doktorander och kvalitetssäkring även av forskning är ytterligare exempel ur forskningspropositionen som Hellmark Knutsson tog upp. – Vi har världsledande forskning på vissa områden inom life science. Vi har en hälso- och sjukvård som omfattar alla patienter. Vi har bra register och biobanker. Alla de här bitarna skulle kunna göra att vi kan höja oss ytterligare. Jag ser fram emot att samverka med er alla för att Sverige ska bli en ledande forskningsnation inom life science. Hellmark Knutsson passade också på att slå ett slag för att den europeiska läkemedelsmyndigheten borde ligga i Sverige innan hon lämnade över till moderatorn Göran Stiernstedt, docent och ledamot i KI:s konsistorium. Forskningsprojekt med samhällsanknytning Seminariedeltagarna fick sedan ta del av presentationer kring temat hälsoutmaningar av fyra forskare från Karolinska Institutet. Kristina Johnell, professor och sektionschef för Aging Research Center, talade om utmaningarna med läkemedelsbehandling av äldre. Hon berättade bland annat om att äldre ofta exkluderas från kliniska prövningar och att känsligheten för läkemedel ökar ju äldre vi blir. Ylva Trolle Lagerros, docent vid institutionen för medicin, beskrev hur den digitala tekniken kan användas hälsofrämjande. Bland annat kan vi, genom att våra smarta telefoner registrerar hur mycket vi rör oss, dela rörelsedata med vår vårdgivare och tillsammans sätta upp gemensamma mål för bättre hälsa. – Det spännande är att 70 procent av deltagarna i forskningsprojektet är äldre män, en grupp som vanligtvis är svår att nå när det gäller hälsofrämjande forskning. Och den digitala vårdplanen gör skillnad. Nästan alla tar den där extra promenaden på kvällen för att komma upp till sitt mål, berättade Trolle Lagerros. Christian Giske, universitetslektor vid institutionen för laboratoriemedicin, talade om resistenta tarmbakterier och visade oroväckande siffror på andelen resistenta tarmbakterier i olika delar av världen. Giske påpekade dock vikten av att inte skrämma upp folk och överdriva riskerna, vilket han menade att bland annat media bidrog till. Jan-Olov Höög, professor vid institutionen för medicinsk biokemi och biofysik, gav sin syn på hur högskoleutbildningarna inom life science bör utformas för att rusta studenterna för framtiden. På Karolinska Institutet har man bland annat satsat på globala mastersprogram som undervisas på engelska och gratis högskolekurser via internet (MOOC). Höög betonade även behovet av innovationer inom hälsosektorn och menade att utbildningarna måste möta de särskilda kompetensbehov och de eventuella kulturkrockar som kan uppstå mellan en medicinsk respektive teknisk organisation när tekniska innovationer tar större plats i hälso- och sjukvården. Därför har KI bland annat startat en utbildning i samarbete med KTH som kombinerar en läkar- och civilingenjörsutbildning. I en paneldiskussion med Ole Petter Ottersen, Eric Vänerlöv, sekreterare i utredningen Nationell samordning för life science, Anna Sandström, Science Relations Director på AstraZeneca, Jenni Nordborg, direktör och avdelningschef för hälsa på Vinnova samt Malin Frenning, landstingsdirektör för Stockholms läns landsting diskuterades slutligen hur samverkan kan bli verkningsfull och vilka trösklar och hinder som kan sätta käppar i hjulen för en lyckad samverkan. 
 Open menu Share
0		0	
09/12/17--23:00: Unga män som opereras mot reflux får sällan återfall
Sedan millennieskiftet har kirurgi mot svår halsbränna blivit mer ovanligt, bland annat av rädsla för återfall. I stället behandlas de flesta patienter med läkemedel som minskar surheten i magsäcken. Men en ny studie från Karolinska Institutet, som publiceras i den ansedda tidskriften JAMA, visar att risken för komplikationer och återfall kanske inte är så hög som man tidigare har befarat, särskilt inte hos unga, friska män. Svår och ofta återkommande halsbränna och sura uppstötningar, så kallad refluxsjukdom, drabbar mellan 10 och 20 procent av den vuxna befolkningen. Den vanligaste behandlingen är läkemedel som gör magsäcksinnehållet mindre surt. För de allra flesta innebär det att symtomen minskar. En alternativ behandlingsmetod är operation med så kallad antirefluxkirurgi. Denna operation görs numera oftast med titthålsteknik, där man skapar ett mekaniskt hinder för magsäcksinnehållet att komma upp i matstrupen. Men operationerna har blivit ovanligare efter millennieskiftet, dels för att läkemedlen oftast är effektiva, men också på grund av att operationen kan medföra risk för komplikationer och återfall i refluxsjukdom. Äldre studier av återfall efter operation har varit små och visat varierande resultat, några av dessa studier har dock visat på väldigt hög återfallsrisk. Har följt ett stort antal patienter  För att bättre klarlägga återfallsrisken efter antirefluxkirurgi med titthålsteknik har forskare vid Karolinska Institutet genomfört en stor studie, där man har följt upp alla vuxna refluxpatienter som genomgått sådan operation i Sverige mellan 2005 och 2014. Bland 2 655 opererade patienter kunde forskarna se att 18 procent hade fått återfall av reflux, vilket är lägre än i de flesta tidigare studierna. Av de patienter som fick återfall behandlades 84 procent med långtidsbehandling med läkemedel och endast 16 procent med en ny operation. Endast 4 procent av alla patienter i studien drabbades av någon komplikation, oftast handlade det om komplikationer av låg svårighetsgrad. Återfall av reflux var vanligare bland kvinnor, äldre och personer med andra sjukdomar. Risken var lägst bland friska män under 45 år. Kan vara underutnyttjat behandlingsalternativ – Denna typ av operation med förhållandevis låg risk för komplikationer kan vara ett underutnyttjat behandlingsalternativ, särskilt hos unga och friska personer med svår refluxsjukdom, säger Jesper Lagergren, professor vid institutionen för molekylär medicin och kirurgi på Karolinska Institutet och huvudansvarig för studien. Medicinerna är lättillgängliga och ger god symtomlindring men behandlar inte den bakomliggande sjukdomen. Medicineringen är oftast livslång och långvarig behandling kan på lång sikt ge komplikationer i form av benskörhet, lunginflammation och vissa typer av mag–tarminfektioner. – Operation kräver ingen längre sjukhusvård och är en engångsbehandling, men medför risker för komplikationer och återfall av reflux. Tidigare jämförelser mellan medicinering och kirurgi har visat att livskvaliteten är bättre efter operation jämfört med medicinering och det har även bedömts sannolikt att det är mer kostnadseffektivt i ett längre tidsperspektiv, säger Jesper Lagergren. Studien har finansierats av Vetenskapsrådet. Publikation ”Association Between Laparoscopic Antireflux Surgery and Recurrence of Gastroesophageal Reflux” John Maret-Ouda, Karl Wahlin, Hashem B. El-Serag, Jesper Lagergren JAMA, online 12 september 2017, doi: 10.1001/jama.2017.10981 
 Open menu Share
0		0	
09/13/17--01:00: Folke Hammarqvist får Håkan Mogrens stipendium 2017
Folke Hammarqvist, docent i kirurgi vid KI och överläkare vid Karolinska Universitetssjukhuset, tilldelas 2017 års stipendium ur Håkan Mogrens stiftelse för och till insatser för mänskligt välbefinnande.  – Jag är överväldigad och glad över beskedet! Utmärkelsen betyder mycket inte minst för det jag arbetar med, akutkirurgi och traumatologi, där bedömning, bemötande och inkännande är viktiga delar för att vården ska bli så bra som möjligt, säger Folke Hammarqvist.  Stipendiet består av ett diplom och ett personligt pris om 250 000 kronor. Mottagarna av medicinpriset ska ha gjort sig kända för att ta hand om sina patienter med empati och passion, och de bör aktivt verka eller komma att verka för att sprida sina kunskaper genom föreläsningar eller handledning av andra. Folke Hammarqvist får stipendiet för sin yrkesskicklighet och sitt empatiska förhållningssätt. Förutom stöd och omsorg till patienter och anhöriga, lyssnar han på sina medarbetare och skapar en sann teamkänsla. I motiveringen framhålls också att han är ett gott föredöme inom utbildningsverksamhet med stort engagemang och pedagogisk kompetens. – Akutkirurgi och traumatologi är ett utpräglat teamarbete där säkerheten ökar om patienter, anhöriga och hela teamet engageras i omhändertagandet. Detta är inte minst viktigt i den moderna sjukvården där teknik inte kan ersätta detta. Jag har arbetat mycket med undervisning, praktiskt läkararbete och tillsammans med andra för att stärka strukturer inom akutkirurgi och traumatologi både nationellt och internationellt, säger Folke Hammarqvist. Utbildat 1000-tals läkare och inte färdig än Akutkirurgin är ett område som tillsammans med traumatologin har en central roll i sjukvården, i dagsläget kommer den största andelen inneliggande patienter in som akutfall. Folke har engagerat sig i grundutbildning på läkarprogrammet och i utbildning av yngre läkare. Han har medverkat till att det finns nationella kurser med akutkirurgisk inriktning samt i team- och scenarieträning på akutmottagning och operation med trauma- och akuta operationsfall.  – Att arbeta med undervisning tillför mycket och man får möjlighet att följa med i utvecklingen. Det dagliga läkararbetet innehåller hela tiden moment av undervisning och förhållningssättet till patienter och anhöriga lär vi ut genom det sätt vi arbetar på. Att i sitt läkararbete lyssna på patienters- och anhörigas berättelser är en naturlig del och en förutsättning för att kunna ställa diagnos och hjälpa. Berättelser från patienterna och anhöriga, speciellt när förloppet inte har varit optimalt, utgör viktiga argument som man måste lyssna på, särskilt i beslut om förändringar som ju alltid på ett eller annat sätt påverkar våra patienter, säger Folke Hammarqvist.  Genom åren har cirka 1 500 yngre läkare deltagit i kurser som Folke Hammarqvist har undervisat i, framförallt inom kirurgi, perioperativ vård (vård och behandling i samband med operationstillfället) och nutrittion. Räknar vi dessutom in kurser inom tillexempel teamträning blir det ytterligare cirka 2 000 studenter som har tagit del av stipendiemottagarens kunskaper. Och flera lär det bli, enligt Folke Hammarqvist själv. I nuläget undervisar han i ATLS (Advanced Trauma and Life Support), en grundutbildning för omhändertagande av olycksfall. Internationellt arbetar han också för ett ackrediteringsprogram för akut- och traumakirurger inom Europa. Om stipendiet Håkan Mogrens stipendium instiftades 2012 och har till ändamål dels att främja utbildning och forskning inom det medicinska området, dels att främja utbildning av musiker inom den klassiska musiken, främst sång. Priset ska ge möjlighet för välmeriterade, vetenskapligt skickliga och kliniskt verksamma läkare att förkovra sig inom något område som intresserar dem. 
 Open menu Share
0		0	
09/13/17--23:55: Marc Bygdeman och Tore Curstedt får Stora Silvermedaljen 2017
Den Stora Silvermedaljen 2017 vid Karolinska Institutet tilldelas Tore Curstedt och Marc Bygdeman. Medaljen delas ut till personer som gjort särskilt goda insatser till stöd för Karolinska Institutets verksamhet. Säkra och effektiva abortmetoder Professor emeritus Marc Bygdeman tilldelas den Stora Silvermedaljen för framstående insatser för forskning, utbildning och sjukvård samt för betydelsefull medverkan i Världshälsoorganisationens arbete på fertilitet- och befolkningsplaneringsområdena. Han har ägnat hela sitt yrkesliv åt att utveckla säkra och effektiva abortmetoder. Under åren har han också arbetat helhjärtat för att införa och försvara vår nuvarande abortlagstiftning. Forskningen vid Karolinska Institutets WHO-center har under professor Bygdemans ledning lett till utveckling av medicinsk inducerad abort som i dag är väl etablerad och väljs av över 90 procent av svenska kvinnor, då den minimerar risker som är förknippade med kirurgiska ingrepp. Varje år dör cirka 50 000 kvinnor i världen till följd av en osäkert utförd abort. Effektiva, säkra och accepterade abortmetoder är därför en förutsättning för reproduktiv hälsa. Förändrade abortmetoder, som är mer tillgängliga, accepterade och säkra, får därigenom en enorm betydelse för kvinnors hälsa. Medicinen som räddat livet på en halv miljon barn Tore Curstedt, docent vid institutionen för molekylär medicin och kirurgi, tilldelas den Stora Silvermedaljen för det arbetet han och hans kollega Bengt Robertson, som dog 2008, har gjort med sin innovativa behandling av för tidigt födda barn med andningssyndrom (RDS), som var den främsta dödsorsaken bland för tidigt födda under flera årtionden. Sedan 1950-talet har det varit känt att för tidigt födda barn dör på grund av bristen på lungsurfaktant, ämnet som omger insidan av lungblåsorna. Försök att skapa ämnet på konstgjord väg startade på 1960-talet, men dessa misslyckades. När patologen Bengt Robertson och den kliniska kemisten Tore Curstedt slog sina kloka huvuden ihop lyckades de extrahera de aktiva ingredienserna i lungsurfaktant från grisar och utveckla ett läkemedel, Curosurf, som idag används i mer än 90 länder och bedöms ha räddat livet på över en halv miljon för tidigt födda barn. Tore Curstedt har tillsammans med en kollega också utvecklat ett syntetiskt surfaktant som nu är i klinisk prövning i USA och Europa. Till skillnad från Curosurf kan det syntetiska läkemedlet produceras i stora mängder och möjliggör att i framtiden behandla vuxna som lider av lungsjukdomar som är förknippade med ett inaktivt surfaktant. Han har erhållit Stockholms läns landstings pris för Genombrott i klinisk forskning samt HM Konungens guldmedalj av 12:e storleken i högblått band. 
 Open menu Share
0		0	Arvid Guterstam, postdoktor vid institutionen för neurovetenskap vid Karolinska Institutet, har tilldelats Dimitris N. Chorafas pris 2017 för sin avhandling om de mekanismer i hjärnan som ligger till grund för vårt kroppsliga jagmedvetande. Arvid Guterstam tilldelas priset för sin forskning kring de processer i hjärnan som är involverade i att forma vår upplevelse av att ha en kropp (”kroppsägandeskap”) som befinner sig på en given plats i det yttre rummet (”jaglokalisation”). Han har i sitt avhandlingsarbete utvecklat en rad perceptuella kroppsillusioner som manipulerar specifika aspekter av upplevelsen av kroppsägandeskap och jaglokalisation, och med hjälp av beteende- och hjärnavbildningsmetoder undersökt de underliggande hjärnmekanismerna. Ett nyckelfynd var att känslan av kroppsägandeskap är beroende av integrering av signaler från flera olika sinnen, såsom syn, beröring och proprioception, och att denna process äger rum i speciella delar av hjäss- och pannloben. Ett viktigt stöd för denna hypotes kom från hans upptäckt av ”osynliga handen-illusionen” och den systematiska kartläggning av de perceptuella regler och hjärnareor som ligger till grund för detta slående perceptuella fenomen. Guterstams avhandling fick en hedersutmärkelse av Betygsnämnden; han har publicerat 10 artiklar i internationella referensgranskade journaler. Han blev nyligen utnämnd till Wenner-Gren Fellow och planerar nu att flytta till USA för en postdok vid Princeton University, där han kommer att studera medvetandets hjärnmekanismer. 
 Open menu Share
0		0	
09/15/17--02:27: Ole Petter Ottersen: ”Mötet med nya studenter gjorde starkt intryck”
Lite mer än en månad har han haft på nya jobbet, KI:s rektor Ole Petter Ottersen. Tiden har använts väl till att lära känna organisationen och medarbetarna. Men redan nu är fokus inställt på en ny KI-strategi till år 2030 och omorganisation, åtgärderna efter Heckscherutredningen och kontakten med Stockholms läns landsting bland mycket annat.  Hur har din första månad som KI:s rektor varit? – Den har varit fascinerande, med en extremt brant inlärningskurva. Jag har pratat med många KI-anställda, varit på både Flemingsberg campus och Solna campus och träffat Stockholms läns landsting och Karolinska Universitetssjukhuset, alla mycket viktiga möten. Jag har också haft samtal med alla prefekterna.   Jag har fått ett väldigt gott första intryck av KI och är imponerad över all den forskning som görs här, och ser möjligheten för KI att bli ett ännu starkare medicinskt universitet i framtiden. Och just nu är jag väldigt glad, för nyligen hade vi ett första konsistorieinternat och konsistoriet gav då ett starkt stöd för min tanke om att KI borde inrätta ett kollegialt råd. Genom rådet ska KI:s medarbetare kunna komma med idéer kring både utbildning och forskning till ledningen och konsistoriet. Det är viktigt att alla våra anställda får reellt medinflytande. Men beslutet är inte formellt fattat. Vilket är ditt starkaste intryck? – Ett av mina starkaste intryck är mötet och minglet med de nya studenterna, som kommit till KI fyllda av förväntningar och nyfikenhet. Det var mycket stimulerande att få lyssna till dem. Vad har du främst fokuserat på? – Så här långt, att lära känna KI:s organisation, lyssna och ställa frågor och få inblick i de stora utmaningarna som KI står inför. Men också att se alla stora möjligheter som finns. Balansen är viktig. Vad har varit mest lärorikt? – Att gå runt på campusområdena och besöka olika institutioner, jag ska besöka alla framöver. Det har också varit lärorikt och nyttigt att prata med Karin Dahlman-Wright och lära mig om det stora arbete som hon med flera har gjort under ett och ett halvt mycket turbulent år. Finns det något som du redan nu har omvärderat kring KI? – Jag har följt KI under hela min karriär. Nu när jag får se KI inifrån, så ser jag ännu tydligare hur stark forskningen är. Och jag tror den kan bli ännu bättre. Samma sak gäller potentialen för KI:s utbildningar. Vilket är ditt fokus just nu? – Utöver de mycket viktiga institutionsbesöken har vi fått uppdraget från konsistoriet att se över KI:s organisation, och åtgärdsplanen efter Heckscherutredningen måste fullföljas. Vi måste även sörja för att alla flyttprocesser, som exempelvis till Biomedicum och Neo, kan genomföras optimalt. Nu börjar också ett hårt arbete med KI:s strategi 2030. Att jobba så långsiktigt, tvingar oss att tänka mycket kreativt, och att sätta studenterna samt de yngre forskarna i fokus och deras karriärvägar. Och inte minst så kommer strategin kunna länkas till FN:s Agenda 2030 och de globala målen för hållbar utveckling.  Det är ett viktigt ansvar för KI att som ett världsledande universitet arbeta för en hållbar utveckling och särskilt inom folkhälsoområdet. Jag vill också lägga mycket energi på att etablera en god relation mellan KI och SLL och mellan KI och Karolinska Universitetssjukhuset, vilket kanske är något av det viktigaste.   Text: Helena Mayer   
 Open menu Share
0		0	
09/15/17--02:44: Hagströmerbiblioteket jubileumsvisar sina bokskatter
Under hösten satsar 20-årsjubilerande Hagströmerbiblioteket vid Karolinska Institutet på extra många visningar av bibliotekets antika böcker och illustrationer. Samlingarna har vuxit sig allt större genom åren, och i dag är biblioteket välbesökt och internationellt känt. Hagströmerbiblioteket i Hagaparken inrymmer cirka 40 000 böcker, varav de flesta är tryckta före år 1870. Samlingen innehåller bland annat tio så kallade inkunabler, böcker tryckta i boktryckerikonstens barndom, före år 1501. En av de mest värdefulla böckerna är Carl von Linnés personliga exemplar av den första upplagan av hans Systema Naturae, tryckt år 1735.  – Denna svenska riksrelik och världsberömda bok fick jag, under Linnéjubileet 2007, visa upp i Tokyo för Japans Kejsare Akihito, och även vid flera av de främsta biblioteken i USA, berättar Ove Hagelin, Hagströmerbibliotekets grundare.  Grundtanken för 20 år sedan var att föra samman de äldre boksamlingarna från Svenska Läkaresällskapet och Karolinska Institutet, men biblioteket har vuxit efterhand. I dag har många medicinska bibliotek överlämnat sina äldre samlingar böcker till Hagströmerbiblioteket. Ove Hagelins vision har varit, och är fortfarande, att väcka till liv de bokskatter som i sekler stått obemärkta i bibliotekens hyllor.  Eftersom böckerna är mycket värdefulla så går det inte att hålla biblioteket öppet för allmänheten. Därför anordnas guidade visningar, som har blivit alltmer populära under årens gång. Ove Hagelin uppskattar att ungefär 10 000 människor har besökt biblioteket. Gästerna kommer oftast från KI, föreningar, sällskap och utländska universitet.  – Under visningarna får besökarna bekanta sig med de första upplagorna av medicinhistoriens klassiker, men även med den för oss i dag otroliga hantverksskicklighet och konstfärdighet som ligger bakom framställningen av en bok tryckt under gångna sekler. Det känns efter varje visning som man gläntat på dörren in till en, för de flesta, helt okänd värld, säger Ove Hagelin.   Begränsat utrymme har tidigare varit ett problem som biblioteket har brottats med, men det fick sin lösning år 2010 när Statens fastighetsverk erbjöd Karolinska Institutet att för Hagströmerbibliotekets del hyra det k-märkta Haga Tingshus i Solna. – Det kom som en skänk från ovan. Det är roligt att kunna bjuda in till ett så vackert hus, där man kan visa böcker i en värdig och passande miljö, säger Ove Hagelin.  Sedan några år tillbaka är biblioteket beroende av ekonomiskt stöd från Hagströmerbibliotekets vänförening. Läkaren och författaren Nils Uddenberg, vice ordförande i föreningen, lärde känna Ove Hagelin 2002 och fascinerades av honom som person och de unika samlingarna han arbetade med. Sedan dess har han varit en ständig och flitig gäst på biblioteket, vars material han har använt som research och inspiration i sitt skrivande. – Jag blev trollbunden direkt. Alla stora forskningsgenombrott finns runtomkring på väggarna och det är vacker miljö som förför alla besökare, säger han. Nils Uddenberg betonar att Hagströmerbiblioteket är en unik resurs för ett medicinskt universitet, som ger förankring i vetenskapshistorien.  – Jag hoppas att detta får finnas kvar och att det får en stark position inom Karolinska Institutet, säger han.  Och biblioteket fortsätter att utvecklas, inte minst genom vänföreningens ordförande, finansmannen Sven Hagströmer. Han finansierar återkommande nyförvärv att deponeras på Hagströmerbiblioteket, som är döpt efter hans farfars farfars far.     Text: Karin Montgomery Hagströmerbiblioteket Hagströmerbiblioteket har fått sitt namn efter Svenska Läkaresällskapets grundare och Karolinska institutets första inspektor, Anders Johan Hagströmer (1753-1830). Hagströmerbiblioteket är ett medicinhistoriskt bokmuseum, som har skapats i tillsammans med Svenska Läkaresällskapet. Hagströmerbiblioteket är en del av enheten för medicinens historia och kulturarv/Kommunikationsavdelningen vid Karolinska Instituet, som har till uppgift att tillvarata och sprida kunskap om KI:s medicinhistoriska arv.  Milstolpar 1997 Hagströmerbiblioteket grundas och Ove Hagelin utses till Medicine hedersdoktor vid KI 2005 Utställning på Nationalmuseum 2010 Flytt till de befintliga lokalerna i Haga tingshus 2010 Utställning på Valdemarudde i samband med Karolinska Institutets 200-årsjubileum  2017 Hagströmerbiblioteket firar 20 år och i samband med det släpps tre frimärken med illustrationer från biblioteket. Samma år mottager Ove Hagelin H.M. Konungens medalj, (tidigare Hovmedaljen) för framstående insatser som bibliograf. Aktiviteter i samband med 20-årsjubileet Firandet inleddes den 24 augusti med en föreläsning av förstebibliotekarie Hjalmar Fors, som berättade om medicinalväxter från antiken till i dag. Föreläsningen hölls på Postmuseum i samband med att PostNord släppte tre frimärken med motiv hämtade från Hagströmerbiblioteket. Jubileumsvisningar för personal på KI kommer att hållas vid tre tillfällen: 21 september, 20 oktober och 28 november, kl. 11-12. Föranmälan görs till: hagstromerlibrary@ki.se. En bokutställning med planscher på medicinalväxter visas under hela hösten i den stora tingssalen och det går att boka visningar. Den 15 december hålls öppet hus som främst riktar sig till KI:s medarbetare, forskare och studenter. Under dagen planeras korta visningar, föreläsningar, bokförsäljning och fika. 
 Open menu Share
0		0	
09/19/17--01:53: Cellmodell av hjärnan ger ny kunskap om svår utvecklingssjukdom
Genom att programmera om hudceller till nervceller bygger forskare vid Karolinska Institutet cellmodeller av den mänskliga hjärnan. I en ny studie i Molecular Psychiatry beskriver forskarna hur celler från patienter med den svåra utvecklingssjukdomen lissencefali skiljer sig från friska celler. Metoden kan ge ny, viktig kunskap om svårstuderade medfödda sjukdomar. Lissencefali är en ovanlig medfödd utvecklingssjukdom som bland annat kan orsakas av en mutation i genen DCX. Drabbade individer föds med svår utvecklingsstörning och en hjärna som är slät i stället för veckad. Använder Nobelprisbelönad teknik Upptäckten att det går att omprogrammera specialiserade celler, till exempel hudceller, så att de går bakåt i sin utveckling och omvandlas till stamceller belönades med Nobelpris 2012. De resulterande så kallade iPS-cellerna (inducerade pluripotenta stamceller) kan sedan omvandlas till andra specialiserade celltyper. Anna Falk, docent vid institutionen för neurovetenskap på Karolinska Institutet, använder sig av denna teknik för att bygga cellmodeller av den mänskliga hjärnan. I den aktuella studien har hennes forskargrupp tagit hudceller från två patienter med lissencefali och omvandlat dem till iPS-celler. Stamcellerna har sedan odlats under särskilda betingelser så att de mognat ut till neurala stamceller och nervceller som är kopior av nervcellerna i patientens hjärna. I cellodlingsskålarna kunde forskarna studera hur patienternas celler beter sig och utvecklas från stamcell till nervcell i jämförelse med celler från friska personer. Studien visar att de sjuka nervcellerna mognar betydligt långsammare och sänder ut kortare utskott än friska celler samt att de är sämre på att förflytta sig. – Man vet sedan tidigare att DCX påverkar nervcellernas förmåga att migrera, men vi kan visa att DCX har en större och bredare roll under hjärnans utveckling än så. Vår hypotes är att det är just de skadade nervcellernas motstånd mot att mogna som orsakar sjukdom, säger Anna Falk. Saknas relevanta djurmodeller Eftersom relevanta djurmodeller för lissencefali saknas har omprogrammeringstekniken varit en förutsättning för att kunna studera den bakomliggande orsaken till sjukdomen. På Anna Falks labb används metoden för att studera även andra medfödda sjukdomar som påverkar hjärnan, såsom autism och Downs syndrom. I framtida projekt vill forskarna undersöka hur sjuka celler kan modifieras så att de börjar bete sig som friska celler. – Gemensamt för flera utvecklingssjukdomar verkar vara att hjärnans celler inte mognar i samma takt som hos friska personer. Att försöka påverka cellerna till att bete sig som friska celler är ett första steg mot någon typ av behandling för dessa sjukdomar, säger Anna Falk. Studien har genomförts i samarbete med Karolinska universitetssjukhuset, Uppsala universitet, SciLifeLab och amerikanska Salk Institute for Biological Studies. Forskningen finansierades av bland andra Stiftelsen för strategisk forskning, Åke Wibergs Stiftelse, Tore Nilsons Stiftelse, Jeanssons Stiftelser, Thurings Stiftelse, KID-medel, SFO-medel och Vetenskapsrådet. Publikation ”An in vitro model of lissencephaly: expanding the role of DCX during neurogenesis” M Shahsavani, R Pronk, R Falk, M Lam, M Moslem, S Linker, J Salma, K Day, J Schuster, B-M Anderlid, N Dahl, FH Gage, A Falk Molecular Psychiatry, online 19 september 2017. doi: 10.1038/MP.2017.175 
 Open menu Share
0		0	
09/20/17--23:00: Inflammatorisk tarmsjukdom i barndomen kopplat till ökad cancerrisk
Barn som insjuknar i inflammatorisk tarmsjukdom (ulcerös kolit eller Crohns sjukdom) har ökad risk för cancer, både i barndomen och senare i livet. Det visar en studie från Karolinska Institutet som publiceras i den ansedda tidskriften The BMJ. Inflammatoriska tarmsjukdomar som ulcerös kolit och Crohns sjukdom har hos vuxna kopplats till en ökad risk för tarmcancer. Det har dock saknats studier som klargör hur cancerrisken påverkas av ett insjuknande tidigt i livet och om cancerrisken har förändrats över tid. Med hjälp av information från svenska patientregister har forskare vid Karolinska Institutet nu jämfört cancerförekomsten hos 9 405 individer, som fått diagnosen inflammatorisk tarmsjukdom i barndomen, med cancerförekomsten hos 92 870 individer i den allmänna befolkningen. Fördubblad cancerrisk Resultaten visar att individer som insjuknat i inflammatorisk tarmsjukdom före 18 års ålder har en fördubblad cancerrisk, jämfört med personer utan inflammatorisk tarmsjukdom, under barn- och ungdomsåren men även senare i livet. Den största riskökningen sågs för tarmcancer, men risken var även förhöjd för andra cancerformer som vissa former av blodcancer och hudcancer. – Vi tror att huvudorsaken är den kroniska inflammationen, som vi vet är en drivande faktor för flera olika cancerformer. Ett tidigt insjuknande innebär att kroppen utsätts för inflammation under längre tid, säger Ola Olén, forskare vid avdelningen för klinisk epidemiologi, institutionen för medicin, Solna, Karolinska Institutet, som har lett studien. Individerna i studien har fått sin inflammatoriska tarmsjukdom diagnostiserad mellan åren 1964 och 2014. – Behandlingen av inflammatorisk tarmsjukdom har förbättrats avsevärt under den här tiden, bland annat med nya immunmodulerande läkemedel. Tyvärr kan vi inte se att förekomsten av cancer under samma tid har minskat, säger Ola Olén. Viktigt att gå på kontroller Vuxna patienter med inflammatorisk tarmsjukdom kallas regelbundet för koloskopi som kan upptäcka eventuell cancer i tarmen. Forskarna anser att kunskapen om cancerrisken vid ett tidigt insjuknande är viktig att väga in när behovet av koloskopi-screening av barn och unga bedöms, både ur vårdens och patienternas synpunkt. – Man ska komma ihåg att vi pratar om relativa skillnader i risk, de flesta unga människor får inte cancer och vissa av dessa cancerformer är extremt ovanliga. Men det är sannolikt viktigt för individer som får sin inflammatoriska tarmsjukdom i barndomen att vara noga med att gå på de undersökningar de kallas till – särskilt individer som har andra starka riskfaktorer för cancer, som exempelvis ärftlighet för tidig cancer i familjen, säger Ola Olén. Forskningen finansierades av Svenska Läkaresällskapet, Mag-tarmfonden, Jane och Dan Olssons stiftelse, Föreningen Mjölkdroppen, Bengt Ihres stipendium inom gastroenterologisk forskning, Karolinska Institutets stiftelser och fonder, ALF-medel, Cancerfonden, Vetenskapsrådet och Stiftelsen för Strategisk Forskning. Publikation “Childhood-onset inflammatory bowel disease and risk of cancer – a Swedish nationwide cohort study 1964-2014” Ola Olén, Johan Askling, Michael Sachs, Paolo Frumento, Martin Neovius, Karin Ekström Smedby, Anders Ekbom, Petter Malmborg och Jonas F Ludvigsson The BMJ, online 21 september 2017, doi: 10.1136/bmj.j3951 
 Open menu Share
0		0	
09/21/17--02:17: Medicinsk Vetenskap om kaffets effekter på hälsan
Myser du eller ryser du? Hur mycket kaffe du dricker är delvis genetiskt betingat. Läs mer om hur svenskarnas favoritdryck påverkar oss i senaste numret av Medicinsk Vetenskap. Dessutom stort tema om våra vänner bakterierna: Balans håller oss friska. Läs också om p-pillrets effekter på livskvalitet, krångligt forskarspåk och varför vi gnisslar tänder. Möt tre forskare som gör experiment på sig själva. Plus: Forskaren om faktaresistensen: ”Vi måste bli mer kritiska”. Och mycket annat. Läs mer: Nyfiken på kaffe Tema: Våra vänner bakterierna Intervjun med Carl Johan Sundberg 
 Open menu Share
0		0	
09/21/17--00:53: Ruggigt väder och glada löpare i årets KI-lopp
Lite mulet och kallt var vädret allt under årets KI lopp. Tur var kanske det, eftersom deltagarna hade full fart framåt och var rejält varma vid målgången. Läs mer om hur det gick i respektive klass – KI-loppet är toppen för oss internationella studenter. Vi kom hit denna termin men har redan fått en bra introduktion till KI genom flera event och vi känner oss riktigt välkomna, berättade ”zombin” Lena Schaller och ”galna vetenskapsmannen” Marianne Brookman, båda mastersstudenter inom toxikologi. De var två av totalt 210 deltagare – 170 individuella löpare och tio lag – i loppet som gick på Campus Flemingsberg den 20 september. Det lite ruggiga vädret under loppet var nog bara till fördel för löparna, varav den snabbaste i den individuella klassen var Joakim Eriksson, student vid fysioterapiprogrammets första termin.  – Det blev 14 minuter och 23 sekunder, en helt ok tid för mig. Jag har också lite vana av löpning eftersom jag tävlar och brukar springa dessa sträckor som är mellan fem och tio kilometer, berättade den flåsiga vinnaren direkt efter sin målgång. 
 Open menu Share
0		0	
09/22/17--01:22: Forskning om åldrande först ut i samarbete mellan Stockholm och Tokyo
Hur kan forskning bidra till samhället vad gäller frågan om den åldrande befolkningen, alltså att vi blir allt fler som lever längre? Frågan diskuterades vid en workshop i samband med att tre av Stockholms största lärosäten etablerar ett samarbete med Tokyos universitet. I såväl Sverige som Japan bli befolkningen allt äldre. Detta väcker frågor om bland annat hur tillgången till vård och omsorg ska säkras och hur pensionerna ska finansieras. Andra viktiga frågor är hur vi ska hålla oss friska så länge som möjligt, och hur boenden för äldre ska utformas. Under rubriken ”Aktivt åldrande” (Active ageing) anordnades en workshop den 21 september i Nobel Forum vid KI. Arrangörer var KI, Stockholms universitet (SU), Kungliga Tekniska högskolan (KTH) och Tokyos universitet. Workshopen är en del i det besök som en delegation från Tokyos universitet gör i Stockholm för att skriva under ett samarbetsavtal med de tre Stockholmsbaserade universiteten. Karolinska Institutets rektor Ole Petter Ottersen hälsade deltagarna välkomna till denna första officiella programpunkt inom ramen för det avtal som nu ska skrivas under. Tokyos universitets rektor Mamuro Mitsuishi påminde om att Japan och Sverige nästa år firar 150 år av diplomatiska förbindelser, och att detta samarbete ytterligare stärker banden och kan generera nya forskningssamarbeten. Drottning Silvia ser stora möjligheter till samarbete Drottningen invigde workshopen med att tala om att frågor kring åldrande, och hur samhället hanterar dessa, är viktiga i både Sverige och Japan. Drotting Silvia berättade även om sitt eget engagemang i dessa frågor. Under tjugo års tid har drottningen arbetat för att öka medvetenheten kring att skapa ett samhälle som tar hand om äldre på ett bra sätt. Bland de initiativ drottningen har medverkat till finns Silviahemmet, som utbildar vårdpersonal inom demensvården. Drottningen avslutade med att säga att Sverige och Japan har mycket att lära av varandra och att det finns stora möjligheter med det samarbete som nu upprättas. Tokyos universitet prioriterar Stockholm Tokyos universitet antog 2014 en strategi att etablera samarbeten med ledande universitet i världen, berättade vicerektorn Naoto Sekimura. Utöver SU, KI och KTH finns till exempel Berkeley, MIT och Cambridge bland dessa partneruniversitet. Samarbetet med de Stockholmsbaserade universiteten kommer att ske inom såväl forskning som utbildning, och bland ledorden finns excellens, tvärvetenskap och samhällsrelevans. Samarbetet ska ske inom tre prioriterade områden: hälsa och medicin; energi, resursåteranvändning och klimatförändringar; samt ekonomisk jämlikhet och jämställdhet. Snabbt växande andel äldre i befolkningen Först ut bland forskarna att tala var Livia Oláh, docent i demografi vid SU, som berättade att en allt större andel av världens befolkning är över 65 år. Japan är ett av de länder som har den snabbast växande andelen äldre i befolkningen. Jämfört med Sverige har Japan även lägre födelsetal. Det relativt höga barnafödandet i Sverige kopplas till att många kvinnor arbetar. Detta möjliggörs av att familjepolitiken stödjer kombinationen av arbete och familj för kvinnor och män. Barnomsorgen är en av de viktigaste politiska åtgärder som underlättar kombination av att bilda familj och arbeta för båda föräldrarna. En hållbar samhällsutveckling förutsätter en balanserad åldersstruktur i vilken barnafödandet är en viktig pusselbit, betonade Livia Oláh. Hälsosamt åldrande är möjligt Laura Fratiglioni, professor i medicinsk epidemiologi med inriktning mot demenssjukdomar vid KI, lyfte frågan om att ett hälsosamt åldrande är möjligt, och en realitet redan i dagsläget. Utmaningen, menar professor Fratiglioni, är att se till att det förblir så också i framtiden.  De befolkningsstudier som har gjorts i Stockholm visar att ungefär hälften av 90-åringarna säger sig vara relativt friska. Dessutom visar statistiken att riskerna att drabbas av hjärt- och kärlsjukdomar respektive demens minskat de senaste decennierna. För att vi ska fortsätta att åldras hälsosamt krävs blad annat att folk är fysiskt aktivita, upprätthåller sociala kontakter och inte röker. Under dagen belyste sedan talare från de fyra lärosätena olika aspekter av åldrande utifrån tre övergripande perspektiv: det biofysiska, det biomedicinska och det samhällsvetenskapliga. Den 25 september skrivs avtalet mellan de fyra lärosätena under vid en ceremoni vid Stockholms universitet. Text: Per Larsson 
 Open menu Share
0		0	
09/24/17--05:58: Vaccinfrågan debatterades på öppet hus
Hur kan vi arbeta för att uppnå FN:s globala mål för hållbarhet? I mitten av september samarrangerade institutionen för folkhälsovetenskap ett öppet hus på det temat, och dagen avslutades med en paneldebatt om hur information, och myter, om vaccin kan hanteras.  FN:s 17 globala mål för hållbarhet har de övergripande syftena att avskaffa extrem fattigdom, minska ojämlikheter och orättvisor i världen och att lösa klimatkrisen. De globala målen var också temat för ett öppet hus i Widerströmska huset den 14 september, arrangerat i ett samarbete mellan institutionen för folkhälsovetenskap vid KI, Stockholm läns landstings (SLL) Centrum för epidemiologi och samhällsmedicin samt Folkhälsomyndigheten.  Under en eftermiddag kunde besökare ta del av föreläsningar inom områdena infektionssjukdomar, ojämlikhet, policy, barn- och ungdom samt epidemiologisk bevakning. Dagen avslutades med en paneldebatt i Folkhälsomyndighetens lokaler, där det tredje globala målet – hälsa och välbefinnande – var i fokus. Frågan för dagen var hur människors tveksamheter inför vaccin ska hanteras.  Viktigt att universiteten främjar hållbarhet KI:s rektor Ole Petter Ottersen inledde med att betona universitetens ansvar för att införa de globala hållbarhetsmålen i sina verksamheter. – Vi utbildar morgondagens ledare som ska implementera målen, så de måste införlivas i universiteten och här på KI, säger han.  Han poängterade KI:s viktiga roll i vaccindebatten, som budbärare av fakta och forskningsbevis, men lyfte samtidigt vikten av att kommunicera osäkerheter.  – När det kommer till vaccin begär samhället fakta. Men var finns osäkerheter och hur kan vi kommunicera dessa? I vissa fall är det viktigare att berätta vad som kvarstår att göra, säger Ole Petter Ottersen. I panelen deltog bland annat Lucia Pastore Celentano, programchef för vaccinsjukdomar på European Centre for Disease Prevention and Control (ECDC), som berättade att det under det senaste året har rapporterats över 20 000 fall av mässling i medlemsstaterna.  – Det är det största antal vi någonsin har sett, säger hon.  Ann Lindstrand, enhetschef på Folkhälsomyndigheten, bidrog med ett svenskt perspektiv och vittnade om en hög och stabil vaccinationsgrad på 97 procent.  – Vi har god kontroll på våra vaccinsjukdomar och det beror på vårt system med barnavårdscentraler, där sjuksköterskor bygger upp ett förtroende och en långsiktig relation till föräldrarna.  En fråga om solidaritet? Sahar Nejat, barnhälsovårdsöverläkare Stockholms län, instämde med Ann Lindstrand om att BVC-vården är unik och skapar förtroende. Hon arbetar även på BVC i Rinkeby, där sköterskorna upplever ett högt tryck i vaccinfrågan. – De tveksamma grupperna är olika. Vissa är pålästa och välutbildade och vill ha hjälp att sortera bland informationen, några som vi har svårt att nå fram till har starka åsikter kring vacciner och andra är rädda för autismkoppling med mässlingsvaccin, säger hon.  Debattörerna var eniga om att kunskapen generellt är låg om de sjukdomar som det i dagsläget finns vaccin mot.  – Många föräldrar har aldrig utsatts för dessa sjukdomar så vi måste förklara att de kan vara livshotande. Vi får flera frågor om risker med vaccin än om effekter av vaccin, säger Lucia Pastore Celentano, som betonar att vi bör tala om vaccin på en samhällsnivå snarare än på individnivå. – Om alla tänker på individnivå så kommer sjukdomsfallen att öka, det händer redan nu med difteri. Vaccin är en tjänst som man gör för samhället.  Samverkan viktig för att komma framåt Det är fjärde gången som KI, SLL och Folkhälsomyndigheten kommer samman för att ordna ett evenemang av detta slag. – Vi gör det här för att öka samarbetsytorna. Det är lika mycket ett socialt som ett vetenskaplig och ämnesmässigt event, så det har dubbla funktioner, säger Bo Burström, en av arrangörerna och professor vid institutionen för folkhälsovetenskap.  Text: Karin Montgomery Foto: Gunnar Ask 
 Open menu Share
0		0	
09/24/17--23:00: Kartläggning av HIV-patienters tarmflora kan bana väg för nya behandlingar
Hallå där Jan Vesterbacka, forskare vid institutionen för medicin, Huddinge, på Karolinska Institutet som den 29 september försvarar sin avhandling om bland annat tarmflorans betydelse för HIV-patienters immunförsvar. Vad har du kunnat visa? – Hos obehandlade HIV-patienter läcker beståndsdelar från bakterier ut i blodet via tarmen, så kallad mikrobiell translokation, vilket aktiverar immunförsvaret och skapar inflammation. Inflammationen hos HIV-patienter ökar risken för komplikationer som till exempel hjärt-kärlsjukdom och kognitiv problematik. Jag har kunnat visa att bromsmediciner minskar tarmläckaget och att antibiotika troligen kan göra läkningen mer effektiv. Jag såg också att HIV-patienter som ännu inte fått bromsmediciner har en tarmflora (mikrobiom) med lägre artrikedom jämfört med friska kontrollpersoner och att förändringarna i tarmfloran kvarstod efter ett års behandling med bromsmedicin. Men jag tittade också på tarmfloran hos så kallade ”elite controllers”, HIV-patienter som utan mediciner kan kontrollera sitt virus i 20-30 år utan att immunförsvaret försämras. Denna väldigt ovanliga grupp HIV-patienter hade samma artrikedom i sin tarmflora som HIV-negativa och utöver detta även en del unika bakterier som var överrepresenterade. När jag undersökte hur elite controllers tarmflora fungerar biologiskt såg jag att andelen tarmflora som bryter ner kolhydrater var lägre hos dem jämfört med andra. I stället hade de en högre andel tarmbakterier som är inblandade i fettomsättningen. Vi tror att det är deras unika tarmflora som bidrar till att de kan kontrollera sitt virus. Vad betyder forskningen för HIV-patienter? – Vi hoppas att man i framtiden ska kunna undersöka HIV-patienters tarmflora och rätta till denna genom modulering av tarmfloran via så kallad fekal transplantation, alltså avföringstransplantation, där man tillför ett anpassat friskt mikrobiom. Detta är i dag en etablerad behandling vid återkommande tarminfektioner med Clostridium difficile, som orsakas av rubbad tarmflora. Fekal transplantation prövas även vid andra sjukdomar där rubbad tarmflora förekommer. Man har tidigare testat att ge probiotika till HIV-patienter utan större effekt, men här kanske man kan komma vidare. På vilka fler sätt hoppas du kunna bidra med din forskning? – Jag hoppas att det vi lär oss om tarmfloran och immunförsvaret också ska komma att ha betydelse för andra sjukdomar. De senaste fyra, fem åren har man kunnat relatera förändringar i tarmfloran till flera inflammatoriska sjukdomar och autoimmuna sjukdomar, som till exempel MS (multipel skleros). Varför blev du intresserad av detta ämne? – Jag hade sedan några år jobbat med HIV-patienter på infektionskliniken när man 2006 konstaterade att mikrobiell translokation var en viktig faktor bakom HIV-patienternas skadliga inflammation. Jag tyckte att det var intressant och tänkte att här fanns något att göra för patienterna på lång sikt. Vad ska du göra nu? – Mitt fokus är att undersöka aktiva nedbrytningsprodukter i avföringen på molekylnivå, för att på ett djupare plan kunna förklara de fynd vi har kommit fram till. Det är ännu för tidigt att påbörja modulering av mikrobiomet hos HIV-patienter i större omfattning, eftersom vi inte vet exakt vilka bakterier vi ska tillföra och hur. Text: Maja Lundbäck Den 29 september 2017 försvarar Jan Vesterbacka sin avhandling ”The role of microbial translocation and gut microbiota in HIV-1 infection” vid Karolinska Institutet. 
 Open menu Share
0		0	
09/25/17--03:40: Jonas Frisén belönas med miljonpris
Professor Jonas Frisén vid Karolinska Institutet får 2017 års stora nordiska pris av Eric K. Fernströms Stiftelse med en prissumma på en miljon kronor. Hans forskning handlar framför allt om hur stamceller omsätts och förnyas i vuxna organ. Jonas Frisén, professor vid institutionen för cell- och molekylärbiologi på Karolinska Institutet, är en internationellt erkänd forskare som tidigt etablerade sig inom stamcellsfältet. Hans forskning handlar om förmågan att bilda nya stamceller, som i sin tur kan ge upphov till specialiserade celler. Jonas Frisén har framför allt forskat på nybildning av celler i nervsystemet, men även i hjärta och i cancer. Kunskap om stamceller har betydelse för bland annat cancer, som ofta uppstår i stamceller, och vid sjukdomar som beror på förlust av celler, såsom alzheimer. – Jag blev både överraskad och överväldigad när priskommittén ringde, säger Jonas Frisén i ett pressmeddelande från Lunds universitet. Egen metod att åldersbestämma celler Hans intresse för stamceller föddes under ett avgörande ögonblick 1993 när han tittade på mikroskopibilder av ryggmärg från råtta och upptäckte något oväntat. Bilderna föreställde dels en frisk ryggmärg, dels en skadad. I den friska ryggmärgen var stamcellerna inaktiva, men i den skadade ryggmärgen hade de aktiverats och börjat bilda nya celler. Det såg ut som om nya celler uppstod precis runt skadan. Upptäckten var revolutionerande och just det ögonblicket gjorde att Jonas Frisén släppte alla andra forskningsspår. För att ta reda på om nervceller kan nybildas hos en vuxen människa har han utvecklat en egen metod att åldersbestämma celler, inspirerad av arkeologernas sätt att åldersbestämma fynd med hjälp av kol-14. – Vi drog nytta av kärnvapensprängningarna som ägde rum under kalla kriget. Enkelt uttryckt ledde dessa till en enorm produktion av radioaktiva ämnen som släpptes ned i atmosfären och som även togs upp av cellerna. Detta kunde vi använda oss av för att datummärka nervcellerna, säger Jonas Frisén. Våghalsig, nyfiken och orädd Kluriga lösningar är vad Jonas Frisén tycker är roligast med forskningen. Han tror att en stor dos nyfikenhet och oräddhet har varit bidragande orsaker till forskningsframgångarna. – Jag är nog lite våghalsig av mig. Jag drivs av frågeställningen – finns det inget sätt att besvara frågan får man hitta nya sätt. Det här med kärnvapensprängningarna var ett långskott som ingen tidigare prövat. Det lät kul i teorin, men krävde att vi lärde oss massor av nya saker för att kunna få det att fungera i praktiken. Jonas Friséns forskargrupp har visat att nervcellsbildningen hos människor skiljer sig dramatiskt från andra däggdjur. Han har också studerat cellnybildning i hjärtat och kunnat visa hur vi i långsam takt byter ut våra hjärtmuskelceller. Eric K. Fernströms Stiftelse delar varje år ut dels ett nordiskt pris till en medicinsk forskare från något av de nordiska länderna, dels lokala priser till yngre forskare vid medicinska fakulteter i Sverige. Det Nordiska Priset har en prissumma på en miljon kronor. Prisutdelningarna utgör den festliga avslutningen av Forskningens Dag i Lund, i år den 8 november. Medicinska fakulteten vid Lunds universitet har samarbetat med stiftelsen sedan 1978, då medicine hedersdoktor Eric K Fernström genom en donation bildade Eric K. Fernströms Stiftelse. Denna nyhetsartikel baseras på ett pressmeddelande från Lunds universitet. 
 Open menu Share
0		0	
09/26/17--01:25: Migrän med aura – men inte utan – ökar risken för stroke
Ökad risk för stroke vid samtidig migrän föreligger endast hos individer som har migrän med aura. Risken är dessutom lägre än man tidigare visat. Det rapporterar forskare vid Karolinska Institutet som följt tvillingar med migrän under tolv års tid. Tvillingstudien, som publiceras i den vetenskapliga tidskriften Brain, visar även att familjära faktorer kan bidra till den ökade risken.  Mellan 11-13 procent av befolkningen lider av migrän. Folksjukdomen, som är upp till tre gånger vanligare hos kvinnor än hos män, debuterar ofta i tonåren eller tidiga vuxenår. Den som är drabbad har återkommande attacker av huvudvärk med samtidiga symtom som illamående, kräkningar eller ljus- och ljudkänslighet. För var tredje person med migrän inleds huvudvärksattacken med en aura av neurologiska bortfall och man skiljer därför mellan migrän med aura och migrän utan aura. Upprepade studier har, sedan mer än 30 år tillbaka, visat att migrän – framför allt migrän med aura – ökar risken för stroke. Även kvinnligt kön, ung ålder (under 45 år) samt rökning och p-piller har kopplats till ökad risk för migränpatienter att drabbas av stroke. 53 000 tvillingar följdes Genom det svenska tvillingregistret kunde forskarna i den nya studien följa drygt 53 000 tvillingar under tolv års tid. De flesta i studien hade inte migrän, men 16,2 procent hade någon form av migränhuvudvärk, och 6,7 procent hade migrän med aura. Under uppföljningstiden drabbades 1 297 av de 53 000 tvillingarna av stroke. Och när forskarna undersökte kopplingen till migrän och migrän med aura kunde de se att deras resultat pekar i samma riktning som tidigare studier, men visar en lägre risk för stroke överlag. – Våra resultat visade ingen ökad risk för stroke hos individer med migränhuvudvärk utan aura, däremot fanns en något ökad risk hos tvillingar med migrän med aura även om den risken var lägre än vad man tidigare visat, säger Maria Lantz, postdok vid institutionen för klinisk neurovetenskap, Karolinska Institutet. Ärftlighet och miljöfaktorer kan bidra Resultaten var ungefär desamma även efter att forskarna justerat för andra riskfaktorer hos individerna, som rökning och högt blodtryck. – Vidare analyser hos tvillingparen pekar på att familjära faktorer, som ärftlighet och miljöfaktorer under barndomen, kan bidra till den ökade risken, säger Maria Lantz. Resultaten bidrar med viktig klinisk information, både för individer med migränhuvudvärk utan aura där det inte syns någon tydlig riskökning för stroke och för individer med migrän med aura, där risken för stroke är lägre än vad tidigare studier visat. Studien har finansierats med hjälp av ALF-projektmedel från Stockholms läns landsting och Svenska Migränsällskapet. Publikation ”Migraine and risk of stroke: A national population-based twin study” Maria Lantz, Johanna Sieurin, Arvid Sjölander, Elisabet Waldenlind, Christina Sjöstrand, Karin Wirdefeldt Brain, online 26 september 2017 
 Open menu Share
0		0	
09/27/17--01:10: Fyra projektanslag från KAW till KI
Knut och Alice Wallenbergs Stiftelse (KAW) har beviljat sammanlagt nästan 108 miljoner kronor till fyra forskningsprojekt vid Karolinska Institutet. Totalt delar stiftelsen i år ut 560 miljoner kronor till 18 forskningsprojekt, som bedöms hålla högsta internationella klass och ha möjlighet att leda till framtida vetenskapliga genombrott. – Projektanslag beviljas främst till grundforskning inom medicin, teknik och naturvetenskap. Anslagen ger forskarna en möjlighet att satsa på riskfyllda och långsiktiga projekt. Grundtanken är att ge dem friheten att både lyckas och misslyckas utan krav på resultat eller tillämpningar, säger KAW:s ordförande Peter Wallenberg Jr i ett pressmeddelande. KAW är den största privata forskningsfinansiären i landet och firar under 2017 sitt hundraårsjubileum. Stiftelsen tillämpar ett strikt peer-reviewförfarande genom att ansökningarna till projektanslagen bedöms av de främsta internationella forskarna inom respektive område. 2017 års projektanslag vid KI Projekt: Understanding malaria-parasite survival in the human body for developing antimalarial drugs Beviljat anslag: 27 500 000 kronor under fem år Huvudsökande: Mats Wahlgren, professor, institutionen för mikrobiologi, tumör- och cellbiologi. Projekt: The Achilles’ heel of breast cancer Beviljat anslag: 36 800 000 kronor under fem år Huvudsökande: Anita Göndör, forskare, institutionen för onkologi-patologi Projekt: Elucidating the principles of allelic Beviljat anslag: 18 400 000 kronor under fem år Huvudsökande: Rickard Sandberg, professor, institutionen för cell- och molekylärbiologi Projekt: Deciphering Spatial Signaling of Protein Clusters at the Membrane Beviljat anslag: 25 150 000 kronor under fem år Huvudsökande: Björn Högberg, docent, institutionen för medicinsk biokemi och biofysik 
 Open menu Share
0		0	
09/28/17--00:49: KI-studenter framgångsrika i årets Undergraduate Awards
Undergraduate Awards (UA) är ett internationellt program som årligen utser de bästa examensarbetena i 25 kategorier inom naturvetenskap, humaniora, business och konst. Flera KI- studenter kvalar in på listan även i år, och Paulina Werner utses till en av de så kallade regionala vinnarna. Åtta studenter, som läser till läkare, biomedicinska analytiker och biomedicinare vid Karolinska Institutet, har i år placerat sig bland de bästa tio procenten med sina examensarbeten och är därmed så kallade ”Highly Commended Entrants”. Inom respektive kategori utses också ett antal examensarbeten som de bästa, så kallade ”Regional Winners” baserat på både ämnesområde och geografisk indelning. Paulina Werner, biomedicinstudent vid KI, är vinnare i Europa i kategorin ”medicinsk vetenskap”.  Senare i höst bjuds studenterna in till en UA-sammankomst i Dublin, Irland, i vilken Paulina Werner och två till studenter från KI erbjuds att delta. Alla åtta blir också, likt de KI-studenter som kommit med på listan tidigare år, medlemmar av UA:s nätverk och alumnverksamhet. Konkurrensen i UA 2017 var tuff med 6 472 inskickade bidrag från hela världen. KI skickade in 25 examensarbeten för bedömning i år. Highly Commended Entrants vid KI 2017 Camille Wilhelmi, biomedicinprogrammet Paulina Werner, biomedicinprogrammet (Regional Winner) Alfredo Dueñas Rey, biomedicinprogrammet Malin Strömgren, biomedicinska analytikerprogrammet Tina Yanting Lorentzon, biomedicinska analytikerprogrammet Karl Björkström, läkarprogrammet Biying Huang, läkarprogrammet Besaf Pirmosa, läkarprogrammet 
 Open menu Share
0		0	
09/28/17--06:33: Över 76 miljoner kronor till KI-forskare i Forteutlysning
Fortes styrelse har beviljat 302 miljoner kronor i bidrag till 89 forskningsprojekt inom hälsa, arbetsliv och välfärd. Totalt finansieras projekt vid KI med 76 575 000 kronor. Till Fortes årliga utlysning för projektbidrag, juniorforskarbidrag och postdok-bidrag inom hälsa, arbetsliv och välfärd inkom totalt 1247 ansökningar. Av dessa beviljades 27 ansökningar från KI. Rekordmånga juniorforskarbidrag, 18 stycken, beviljades också i denna utlysning, varav fem stycken vid KI. I december öppnar utlysningen för kommande år. 
 Open menu Share
0		0	
10/02/17--02:38: 14 920 000 kronor till forskning inom åldrande och hälsa
Tre forskare vid Karolinska Institutet (KI) får medel från Forte i en utlysning om forskning om åldrande och hälsa. Totalt inkom 113 ansökning i utlysningen, varav Forte beviljade sex stycken. Det handlar om 30 miljoner kronor mellan åren 2017-2019, varav ungefär hälften går till projekt vid KI. De tre forskarna som mottar anslag vid KI är verksamma vid institutionen för neurobiologi, vårdvetenskap och samhälle (NVS).  Forskarna som beviljades anslag Sara Garcia-Ptacek Projekt: Rehabilitering efter stroke hos äldre och personer med demens Projektbidrag: 5 225 000 kronor Amaia Calderón Larrañaga Projekt: Passar vårt hälsovårdssystem verkligen äldre personer? Effekter av flerdimensionella hälsoförändringar på användning av medicinska och sociala tjänster  Projektbidrag: 4 890 000 kronor Debora Rizzuto  Projekt: Kan en hälsosam livsstil komprimera perioden med funktionshinder för äldre människor? Projektbidrag: 4 805 000 kronor 
 Open menu Share
0		0	
10/02/17--02:38: Professor Agneta Ståhle invald i AcademiaNet
Mycket framstående kvinnliga forskare och akademiker kan bli invalda till portalen AcademiaNet, men först efter att ha blivit nominerade av någon av AcademiaNet:s partnerorganisationer. Agneta Ståhle, professor i sjukgymnastik, blev nominerad av Vetenskapsrådet och invald under sensommaren i år.  – Det är en stor ära att ha blivit nominerad till och invald i denna skara av kvinnliga världsledande forskare, jag känner mig mycket hedrad, säger Agneta Ståhle, verksam vid Karolinska Institutets institution för neurobiologi, vårdvetenskap och samhälle. Syftet med portalen är att samla och tillgängliggöra framstående kvinnliga forskare och akademiker inom olika discipliner. Tanken är att det ska bli enklare att tillsätta ledarskapspositioner i vetenskapliga organisationer, och andra organisationer, med kvinnliga representanter. Andra målgrupper för portalen inkluderar journalister och konferensarrangörer som letar efter experter. För att bli invald och få en profil på portalens hemsida ska kandidaten bland annat ha enastående akademiska kvalifikationer, oberoende ledarskapsverksamhet, och mycket goda akademiska referenser. 
 Open menu Share
0		0	
10/03/17--03:12: Ole Petter Ottersen ”Det är med stolthet och ödmjukhet jag tar mig an uppdraget som KI:s rektor”
Under en högtidlig ceremoni i Aula Medica på fredagen den 29 september, installerades Ole Petter Ottersen som ny rektor för Karolinska Institutet (KI). I sitt installationstal lyfte han bland annat utbildningens viktiga roll och KI:s ansvar ur ett internationellt perspektiv som ett av världens ledande medicinska universitet. Till tonerna av Karolinska Institutets högtidsmarsch, framförd av Medicinska föreningens kammarmusikensemble, tågade processionen med fanborg i täten in i Aula Medica för installation av KI:s nye rektor – Ole Petter Ottersen. Ceremonin inleddes med ett välkomsttal av Mikael Odenberg, ordförande i KI:s konsistorium. Han välkomnade den nye rektorn, och riktade också djup tacksamhet till Karin Dahlman-Wright, som våren 2016 utsågs till vikarierande rektor, under en för KI turbulent period.  – Du löste uppgiften på ett utomordentligt sätt. Karolinska Institutet är skyldig ett stort tack, sa Mikael Odenberg, varpå en lång, varm applåd fyllde aulan.  Efter stämningsfull sång av Medicinska föreningens kammarkör och en kort film om nye rektorn, som bland annat avslöjade Ole Petter Ottersens passion för löpning, talade Karin Dahlman-Wright.  Hon uttryckte förhoppningen att rektor ska fokusera på villkoren för unga forskare och stå bakom det pågående arbetet att värna och lyfta utbildningen på KI. Hon betonade också universitetens oberoende som en förutsättning för allmänhetens tilltro, och en central fråga för rektor. – Både undervisning och forskning måste vara fredade för att kunna ge de resultat samhället förväntar sig. Vi måste värna den akademiska friheten, men likväl värna det akademiska ansvaret – att lyssna, ifrågasätta, diskutera och debattera, sa Karin Dahlman-Wright. Hon installerade därefter sin efterträdare genom att överlämna rektorskedjan till Ole Petter Ottersen, vilket följdes av en fanfar. Gärna Nobelpris – men etik, ansvar och kvalitet kommer först Helene Hellmark Knutsson, minister för högre utbildning och forskning, riktade regeringens tack till Karin Dahlman-Wright för det förändringsarbete hon lagt grunden till och välkomnade Ole Petter Ottersen. – Jag ser självfallet gärna fem Nobelpris till och fortsatta topprankningar för KI. Men ännu viktigare är att forskningen och utbildningen ni bedriver håller absolut högsta kvalitet och vilar på en stabil etisk värdegrund, sa hon. Finanslandstingsråd Irene Svenonius fokuserade på det viktiga samarbetet mellan KI och Stockholms läns landsting och berättade hon ser fram mot en ännu tätare dialog om vägen framåt. Studentrepresentanterna – Max Kynning, ordförande för Medicinska föreningen och Stephanie Ammerman, ordförande för Odontologiska föreningen – ansåg att undervisningen vid KI har fått stå lite i skuggan av forskningen. Men deras förhoppningar rörande Ole Petter Ottersen är höga.  – Redan i våras hade han identifierat flera av KI:s problem och redan nu har han börjat adressera dem, sa Max Kynning.  Hållbarhetsfrågor och utbildning står högt på nye rektorns agenda Studenterna fick gehör i Ole Petter Ottersens installationstal, där utbildning och studenternas betydelse var framträdande inslag. Tack vare den fasta grund universitetet nu står på, konstaterade han, blir hans fokus att se framåt och formulera en ny mer långsiktig strategi för KI som ska sträcka sig ändå till år 2030. – 2030, och helst ännu tidigare, ska KI ha en lika stark internationell position i utbildning som inom forskning. Men det innebär att vi måste se över våra incitamentsstrukturer, hur vi belönar lärarnas arbete, sa han. Det långa tidsperspektivet ska även rikta uppmärksamhet mot de yngre forskarnas karriärvägar och forskarutbildningens betydelse. Årtalet 2030 inte är inte godtyckligt valt, betonade Ole Petter Ottersen. Det är även tidshorisonten för FN:s hållbarhetsmål, som han anser bör inspirera KI:s verksamhet, något som kräver nytänkande när utbildningsprogrammen struktureras. – Vårt ansvar som ett av världens ledande medicinska universitet sträcker sig långt bortom landets gränser. Ur ett globalt, liksom regionalt, perspektiv finns stora ojämlikheter i hälsa. Men med insikt, engagemang och forskning kan vi göra insatser som leder till förändring. Det ser jag som en av de viktigaste uppgifterna för Karolinska Institutet och för mig som rektor, sa han. Ole Petter Ottersen berättade att han har sett upp till och inspirerats av KI under hela sin karriär.  – Det är med stolthet jag tar mig an det här uppdraget tillsammans med er, för att arbeta för bättre hälsa, hållbar utveckling och ett rättvist och tolerant samhälle. Jag tackar ödmjukt för förtroendet. Text: Sara Nilsson Bild: Erik Cronberg 
 Open menu Share
0		0	
10/03/17--03:12: Nobelpriset i fysiologi eller medicin 2017 till Jeffrey C. Hall, Michael Rosbash och Michael W. Young
Nobelförsamlingen vid Karolinska Institutet har idag beslutat att Nobelpriset i fysiologi eller medicin år 2017 skall delas lika mellan Jeffrey C. Hall, Michael Rosbash och Michael W. Young för deras upptäckter av molekylära mekanismer som styr cirkadisk rytm. Livet på jorden är anpassat efter vår planets rotation. Att levande organismer har en biologisk klocka som kan förutsäga och anpassa deras biologi till dygnets regelbundna växlingar har sedan länge varit känt, men hur fungerar ett sådant urverk? Jeffrey C. Hall, Michael Rosbash och Michael W. Young lyckades lyfta på locket till cellernas inre klocka och kunde visa hur den fungerade. Deras upptäckter förklarar hur växter, djur och människor optimerar sin fysiologi så att den är väl förberedd inför dygnets olika faser. Årets Nobelpristagare började med att studera en gen som krävdes för bananflugans normala dygnsrytm. De visade att genen kodade för ett protein som anrikades under natten men bröts ned till låga nivåer under dagen. De identifierade ytterligare proteiner och kunde beskriva ett självreglerande urverk i våra celler. Klockan har sedan visat sig fungera enligt samma princip i andra flercelliga organismer, inklusive i människa. En självgående inre klocka behövs för att anpassa och förbereda vår fysiologi till dygnets olika faser. Klockan styr viktiga funktioner som sömn, hormonnivåer, kroppstemperatur och metabolism. Vårt välbefinnande påverkas till exempel då kroppen under flera dagar behåller sin rytm från en annan tidzon vid jetlag. Forskning har även visat samband som tyder på att en välfungerande dygnsrytm är viktig för vår hälsa. Korta fakta om Nobelpristagarna i fysiologi eller medicin 2017 Jeffrey C. Hall föddes 1945 i New York, USA. Han doktorerade 1971 vid University of Washington i Seattle och var 1971-1973 postdoktorforskare vid California Institute of Technology i Pasadena. Han var från 1974 verksam vid Brandeis University i Waltham och har sedan 2002 varit knuten till University of Maine. Michael Rosbash föddes 1944 i Kansas City, USA. Han doktorerade 1970 vid Massachusetts Institute of Technology i Cambridge, USA och tillbringade därefter tre år som postdoktorforskare vid University of Edinburgh i Scotland. Han har sedan 1974 varit verksam vid Brandeis University i Waltham, USA. Michael W. Young föddes 1949 i Miami, USA. Han doktorerade 1975 vid University of Texas i Austin och var 1975-1977 postdoktorforskare vid Stanford University i Palo Alto. Han har sedan 1978 varit verksam  vid  Rockefeller  University i New York. 
 Open menu Share
0		0	Årets Nobelpris i fysiologi eller medicin handlar om sambandet mellan himlakroppars rörelser och molekylära svängningar i våra celler. Eller enklare uttryckt; om vår biologiska inre klocka, vår dygnsrytm. – Nobelpriset i fysiologi eller medicin 2017 går till Jeffrey C. Hall, Michael Rosbash och Michael W. Young för deras upptäckter av molekylära mekanismer som styr cirkadisk rytm, tillkännagav Nobelkommitténs sekreterare Thomas Perlmann på måndagens presskonferens på Karolinska Institutet. Han konstaterade att årets pris faktiskt på sätt och vis handlar om astronomi. Jordens rotation runt sin egen axel, som ger upphov till dag och natt, är något som nästan alla organismer – däribland människan – behöver förhålla sig till. Förutsättningarna att överleva är kort sagt bättre för den som är vaken när det är lättast att hitta föda, och som drar sig undan när det är störst risk att bli attackerad. Den inre klockan ett mysterium Att både djur och växter har en dygnsrytm som styr beteendet har varit känt länge. Men hur den inre klockan egentligen fungerar var länge ett mysterium. Hall, Rosbash och Young belönas nu för att de har löst gåtan. 1984 lyckades de två forskargrupperna oberoende av varandra – Hall och Rosbash vid Brandeis University och Young vid Rockefeller University – isolera en gen, den så kallade period-genen, som styr dygnsrytmen. Forskarna upptäckte att koncentrationen av proteinet som genen kodade för svängde i en 24-timmarscykel – högst på natten och lägst på dagen. Svängningarna uppstår genom att genen och proteinet tillsammans bildar en loop för negativ återkoppling: genen leder till att proteinet tillverkas – men proteinet leder till att genen blockeras. När koncentrationen av proteinet sjunker aktiveras genen på nytt och cirkeln sluts. En andra viktig pusselbit kom ett decennium senare då Young upptäckte en annan gen, timeless, som visat sig nödvändig för att loopen ska uppstå. Därpå upptäckte Young även genen doubletime, som inverkar på loopens längd genom att fördröja ett av dess steg. Forskningen är från början gjord på bananflugor, men principerna har sedan visat sig stämma för många organismer, bland annat människa. Årets Nobelpris otippat Frågestunden blev ovanligt kort under presskonferensen och gav intrycket att årets pristagare var ett otippat val för medierna. – Det är roligt att vi kan överraska, säger Anna Wedell, Nobelkommitténs ordförande, efter presskonferensen. Hon konstaterar att Nobelpriset i fysiologi eller medicin i år verkligen är just ett fysiologipris. – Det handlar om en fundamental upptäckt om hur vi är anpassade till att leva på den här planeten. De flesta livsformer använder den här klockan på något sätt - det är till exempel en stor evolutionär fördel att automatiskt förbereda sig på att gryningen snart ska komma, istället för att anpassa sig till att den nyss inträffat, säger hon Tack vare årets pristagare förstår vi oss själva, och allt annat liv på jorden, lite bättre. Enligt Anna Wedell är cirkadisk biologi ett viktigt forskningsfält, som har expanderat kraftigt på senare år. En forskning som möjliggörs i stor utsträckning på grund av Halls, Rosbashs och Youngs upptäckter. – Kliniska tillämpningar kan mycket väl bli verklighet så småningom. Idag handlar forskningen om cirkadisk biologi dels om att fortsätta kartlägga den inre klockans mekanismer i större detalj, dels att förstå hur vår omvärld och livsstil inverkar på denna klocka, säger Anna Wedell Hon påpekar att vi idag vet mycket om dagsljusets påverkan, men saknar kunskaper om andra faktorer. – Spelar det någon roll när på dygnet vi gör saker? Hur påverkar till exempel mattider vår ämnesomsättning och risk för övervikt? Det är frågor med hög aktualitet i vårt samhälle. Kanske kan vi lära oss hur vi med små medel kan må bättre genom att ta hänsyn till våra inre klockor. Text: Anders Nilsson Tre KI-forskare kommenterar årets Nobelpris Anita Göndör, forskare vid institutionen för onkologi-patologi: Vad tycker du om årets Nobelpris i fysiologi eller medicin? – Det ger välförtjänt uppmärksamhet till ett viktigt men inte tillräckligt uppmärksammat forskningsområde. Med tanke på hur viktig cirkadisk rytm är för så många av cellens funktioner så tycker jag det forskas allt för lite på området. Du har själv forskning inom detta fält. Vad handlar den om?     – Vi började närma oss dessa frågor för 3 1/2 år sedan och sedan dess är vi fast! Bland annat har vi gjort grundforskning som visat hur gener som kontrolleras av den inre biologiska klockan styrs genom att generna placeras i olika fysiska miljöer i cellkärnan. Vi undersöker också hur cancerceller kan utnyttja systemet för sin egen vinning. I ett annat projekt vill vi ta reda på mer om hur rubbad cirkadisk rytm bidrar till olika hälsoeffekter vid polycystiskt ovariesyndrom, PCOS, en sjukdom som drabbar mellan 5-10 procent av alla fertila kvinnor. Mer om Anita Göndörs forskning Klockgener tar siesta varje dag i cellkärnans utkant Sandra Ceccatelli, professor vid institutionen för neurovetenskap: Vad tycker du om årets Nobelpris i fysiologi eller medicin? – Helt rätt och roligt men ganska oväntat. Upptäckten har lett till utvecklingen av ett stort och dynamiskt forskningsområde som har viktiga implikationer för vår hälsa och välbefinnande. Du har själv forskning inom detta fält. Vad handlar den om?     – Vi har nyligen visat att möss som utvecklar ett depressionsliknande beteende och som inte blir bättre av behandling med det antidepressiva läkemedlet fluoxetin har en förändrad dygnsrytm. Långt innan de depressiva symptomen utvecklas, tappar de sin förmåga att anpassa sin aktivitet till ljus-och-mörkercykeln. För att undersöka om liknande förändringar även gäller för människor mäter vi nu rörelse hos patienter. Förhoppningen är att kunna använda förändringar i dygnsrytmen som en markör för hur patienten kommer att svara på antidepressiva läkemedel samt för att identifiera individer som löper risk att drabbas av depression. Mer om Sandra Ceccatellis forskning Dygnsrytm kopplas till depression Gabriella Lundkvist, forskare anknuten till institutionen för neurovetenskap och vetenskaplig samordnare vid Max Planck Institute for Biology of Ageing i Tyskland: Vad tycker du om årets Nobelpris i fysiologi eller medicin? – Det är mycket välförtjänt. Nu hoppas jag att alla forskare inom detta fält får en skjuts och att det leder till ökad förståelse för hur viktig denna forskning är. Du har själv forskning inom detta fält. Vad handlar den om?     – Jag har gjort studier på den molekylära klockan hos personer med schizofreni, och just nu har jag och mina kollegor på Huddinge en pågående studie på personer med bipolär sjukdom, där vi undersöker hur sjukdomsrelaterade dygns- och sömnstörningar hänger ihop med rubbad cirkadisk rytm. Men det är fortfarande mycket kring detta som vi inte förstår, till exempel de exakta mekanismerna bakom. Tillsammans med Andrea Carmine Belin studerar vi också sambandet mellan den cirkadiska klockan och Horton's sjukdom. Vidare har vi med Barbara Canlon upptäckt klockan i örat och studerat dygnsrytmen hos en viss typ av hörselceller. Resultaten skulle kunna ge en förklaring till varför känsligheten för hörselskador varierar över dygnet. Mer om Gabriella Lundkvists forskning Text, 3 forskarintervjuer: Cecilia Odlind 
 Open menu Share
0		0	
10/05/17--00:30: Astma ökar risken för komplikationer vid graviditet och förlossning
Kvinnor med astma drabbas oftare av havandeskapsförgiftning samt har en ökad risk att föda barn med låg födelsevikt. Dessa och flera andra komplikationer under graviditet och förlossning kan inte förklaras av ärftlighets- eller miljöfaktorer, enligt en studie från Karolinska Institutet som publiceras i Journal of Allergy and Clinical Immunology: In Practice. Astma är en vanlig sjukdom, som innebär kronisk inflammation i luftvägarna med symtom som hosta och andnöd. Mellan åtta och tio procent av alla kvinnor i Sverige i barnafödande ålder har astma. Genom att ta hjälp av data från svenska födelse-, läkemedels- och patientregister har forskare vid Karolinska Institutet kunnat undersöka sambandet mellan astma hos den gravida kvinnan och graviditets- och förlossningsutfall. I registerstudien undersökte forskarna drygt 1 miljon förlossningar fördelat på knappt 700 000 kvinnor som fött barn mellan 2001 och 2013. Omkring 10 procent av barnen som föddes hade en mamma med astma. – Fyra procent av alla kvinnor som föder barn får havandeskapsförgiftning. Risken för havandeskapsförgiftning ökar med 17 procent för kvinnor med astma jämfört med de utan astma, säger studiens försteförfattare Gustaf Rejnö, obstetriker och doktorand vid institutionen för medicinsk epidemiologi och biostatistik på Karolinska Institutet. Dessutom var risken för låg födelsevikt, instrumentella förlossningar, kejsarsnitt och kortare graviditet högre bland kvinnorna som hade astma. Studerade kvinnornas kusiner och systrar För att ta reda på om komplikationerna kunde förklaras av ärftlighets- eller miljöfaktorer identifierade forskarna också kvinnornas kusiner eller systrar utan astma, som fött barn under samma tidsperiod. Efter att ha jämfört grupperna kunde de konstatera att sambandet mellan astma hos mamman och komplikation vid graviditet och förlossning kvarstod. – Det förefaller vara astmasjukdomen i sig som är orsaken till dessa komplikationer. Det innebär att god astmakontroll under graviditeten kan minska andelen graviditets- och förlossningskomplikationer. I en tidigare studie har vi sett att en god astmakontroll ger färre komplikationer, säger Gustaf Rejnö. Forskningen har finansierats av Vetenskapsrådet, Stockholms läns landsting, FORTE, Strategiska forskningsprogrammet i Epidemiologi samt Hjärt-Lungfonden. Publikation ”Adverse Pregnancy Outcomes in Asthmatic Women: A Population-Based Family Design Study” Gustaf Rejnö, Cecilia Lundholm, Kjell Larsson, Henrik Larsson, Paul Lichtenstein, Brian D’Onofrio, Sissel Saltvedt, Catarina Almqvist Journal of Allergy and Clinical Immunology: In Practice, online 4 oktober 2017, doi:10.1016/j.jaip.2017.07.036 
 Open menu Share
0		0	
10/05/17--00:30: 18 postdoktorer vid KI får stipendier från SSMF 2017
Arton forskningsstipendier inom medicin delas ut till Karolinska Institutet av Svenska sällskapet för medicinsk forskning, SSMF, 2017. Sammanlagt får 34 postdoktorer vid sex svenska universitet del av närmare 80 miljoner kronor. "För en fortsatt framgångsrik forskarkarriär är en postdoktoral utbildning helt nödvändig. Genom ett stipendium från SSMF ges möjlighet till att inte bara skaffa sig viktiga erfarenheter i en ny forskningsmiljö utan också att etablera ett eget nätverk för fortsatta samarbeten", skriver professor Mats Ulfendahl, ordförande i SSMF, i ett pressmeddelande. De postdoktorer vid Karolinska Institutet som tilldelas det tvååriga stipendiet är Julio Aguila Benitez, Andreas Björklund, Melissa Borg, Stefanie Böhm, David Conradsson, Sara Garcia-Ptacek, Anna-Maria Georgoudaki, Shawon Gupta, Anna Karin Hedström, Hildur Helgadottir, Anders Näsman, Marc Panas, Maria Peleli, Elin Rönnberg Höckerlind, Eric Thelin, Kaisa Thorell, Peter Ueda och Ferdinand von Walden. 
 Open menu Share
0		0	
10/05/17--00:30: Peter Ueda till final i Forskar Grand Prix
Peter Ueda, postdoktor vid institutionen för medicin, Solna, Karolinska Institutet, vann Forskar Grand Prix under ForskarFredag i Stockholm i fredags. Som Stockholms bästa forskningspresentatör 2017 går han nu vidare till den nationella finalen den 28 november. I sitt fyra minuter långa föredrag berättade Peter Ueda om hur han använder stora datafiler med miljoner observationer för att ta reda på behandlingen av olika sjukdomar kan förbättras. Han forskar även kring biverkningar av läkemedel och hur väl de egentligen fungerar, samt nya sätt att hitta patienter med hög eller låg risk för sjukdom (exempelvis hjärtinfarkt) eller biverkningar så att behandlingar kan individanpassas. Under ​Forskar Grand Prix tävlar forskare om att på 4 minuter presentera sin forskning så underhållande och informativt som möjligt. Publiken röstar tillsammans med en jury fram vinnaren. 
 Open menu Share
0		0	
10/06/17--00:40: Nyckelkomponent i andningscentrum identifierad
De stjärnformade astrocyterna är mycket mer än stödjeceller i hjärnan. I en ny studie på möss visar forskare vid Karolinska Institutet att cellerna har en viktig funktion i hjärnstammens andningscentrum, bland annat genom att utsöndra inflammatoriska molekyler som reglerar andningen. Resultaten, som presenteras i eLife, kan ge viktiga ledtrådar om andningssjukdomar och plötslig spädbarnskollaps. Den livsviktiga andningen regleras från hjärnstammen i hjärnan, men mycket är fortfarande okänt om hur detta styrs. Det finns kontrollmekanismer som gör att kroppen till exempel reagerar på ökade halter av koldioxid i blodet så att vi inte dör. Eric Herlenius forskargrupp vid Karolinska Institutet har tidigare visat att molekylen prostaglandin E2 (PGE2), som normalt frigörs under inflammation och feber, frisätts i hjärnstammen vid höga koldioxidnivåer och påverkar andningens mönster och karaktär. Nu visar forskargruppen att så kallade astrocyter i hjärnstammens andningscentrum utsöndrar molekylen. Inte bara hjärnans lim – Astrocyter har tidigare antagits fungera som ett slags lim som håller allting på plats i hjärnan, men ny forskning visar att de är inblandade i ett flertal betydelsefulla processer, däribland andningen. Vår studie visar att astrocyterna spelar en viktig roll i andningens reglering genom att påverka nervcellerna och deras nätverksaktivitet, säger Eric Herlenius, professor i pediatrik vid institutionen för kvinnors och barns hälsa. För att kunna studera astrocyternas roll i andningsprocessen har forskarna använt sig av en egenutvecklad teknik där en del av hjärnstammen från en mus hålls vid liv i en skål. Nervceller och astrocyter fortsätter att vara hopkopplade och kan sända signaler samt genera rytmisk motornervsaktivitet som om de ”andas” i flera veckor. Mössens astrocyter var inmärkta med en fluorescerande molekyl och innehöll dessutom en receptor som forskarna kunde stimulera för att aktivera astrocyterna. De flesta astrocyter medverkade inte i andningen, men vissa av dem bildade ett eget funktionellt nätverk i andningscentrum och uppvisade rytmisk aktivitet liknande nervcellernas. Dessa astrocyter interagerade med nervcellerna och påverkade deras aktivitet och därigenom andningen. Inflammationsmolekyler inblandade – Det är känt sedan tidigare att astrocyterna kan signalera strax innan ett andetag men inte att det finns en koppling från astrocyter till nervceller på detta vis. Vår hypotes är att astrocyterna anpassar andningsprocessen med hjälp av bland annat inflammationsmolekylen PGE2 och på så vis kopplar samman andningen med det inflammatoriska systemet, säger David Forsberg, doktorand vid samma institution och studiens försteförfattare. Aktivering av astrocyterna ledde till förhöjda nivåer av PGE2 men också till att andningscentrums reaktion på höga koldioxidnivåer försvagades, vilket tyder på att astrocyterna blir uttröttade. Eftersom PGE2 frigörs under inflammation och feber föreslår forskarna att dessa tillstånd stör kroppens normala reaktioner på koldioxid, vilket kan leda till farliga andningsuppehåll. Kan finnas koppling till spädbarnskollaps – Vi vill nu ta reda på om uttröttning av astrocyterna kan förklara bland annat så kallade spädbarnskollapser, då nyfödda bebisar får plötsliga andningsproblem. Vid födseln reagerar nämligen kroppen med en kraftig stressreaktion som bland annat leder till förhöjda PGE2-nivåer hos barnet, och vi tror att detta kan bli farligt i kombination med höga koldioxidnivåer, säger David Forsberg. Forskningen har finansierats av bland andra Vetenskapsrådet, Stockholms läns landsting, Karolinska Institutet, Hjärnfonden, Marianne och Marcus Wallenbergs Stiftelse och Hjärt-Lungfonden. Eric Herlenius är meduppfinnare i en patentansökan avseende biomarkörers koppling till sjukdomar i andningsorganen. Övriga studieförfattare har inte rapporterat några kommersiella intressen. Publikation ”Astrocytes release prostaglandin E2 to modify respiratory network activity” David Forsberg, Thomas Ringstedt och Eric Herlenius eLife, online 4 oktober 2017, doi: 10.7554/eLife.29566 
 Open menu Share
0		0	
10/10/17--07:24: Säkert att behandla dementa med propplösande medicin
Dementa strokepatienter som behandlas med intravenös trombolys, kraftiga proppupplösande mediciner, löper inte högre risk för hjärnblödning eller död än andra som får samma behandling. Det visar forskare vid Karolinska Institutet i en studie som publiceras i tidskriften Neurology. Ischemisk stroke är den vanligaste formen av stroke och beror på att blodet till hjärnan inte kan komma fram på grund av en blodpropp. Genom att behandla med intravenös trombolys (IVT), kraftig proppupplösande medicin inom 4,5 timmar efter insjuknandet, kan prognosen förbättras markant och man kanske slipper förlora talet eller sitta i rullstol. – Inom den kliniska verksamheten har man varit rädd för att ge kraftig proppupplösande medicin till personer med demenssjukdom eftersom man har trott att särskilt alzheimerpatienter lättare får hjärnblödningar. Men vi ville undersöka hur stora riskerna verkligen var, säger Sara Garcia-Ptacek, postdok vid institutionen för neurobiologi, vårdvetenskap och samhälle, Karolinska Institutet. Dementa får propplösande i lägre utsträckning Genom att samköra data mellan 2010 och 2014 från det svenska demensregistret, SveDem, och data från det svenska strokeregistret, Riksstroke, studerades 1 300 strokepatienter som tidigare diagnostiserats med någon demenssjukdom. Forskarna undersökte hur stor andel av patienterna som hade fått trombolysbehandling vid strokeinsjuknandet och hur det hade gått för dem efteråt jämfört med en kontrollgrupp med stroke men utan demenssjukdom. De fann att personer under 80 år med demenssjukdom som drabbades av stroke inte behandlades med intravenös trombolys lika ofta som personer utan demenssjukdom som drabbades av stroke. – Samtidigt såg vi att demenspatienter över 80 år med stroke fick trombolysbehandling nästan lika ofta som strokepatienter utan demenssjukdom över 80 år, vilket var oväntat, säger Sara Garcia-Ptacek. Forskarna undersökte därefter behandlingsresultatet hos de bägge grupperna som erhållit trombolysbehandling för att se om riskerna för komplikationer varierade eller ej. Plötslig blödning inte vanligare hos dementa – Det är viktigt att framhålla att plötslig blödning i hjärnan, så kallad intracerebral blödning, en välkänd komplikation som kan uppstå i samband med trombolysbehandling, inte var högre bland personer med demenssjukdom och stroke jämfört med strokepatienter utan demenssjukdom när de behandlades med IVT, säger Maria Eriksdotter, professor i geriatrik vid samma institution. Forskarna undersökte också risken att dö efter IVT men fann inga skillnader i dödlighet mellan strokepatienter med och utan demenssjukdom. Däremot uppvisade strokepatienter med demenssjukdom försämrad funktionsförmåga tre månader efter behandlingen, och de skrevs oftare ut till sjukhem än strokepatienter utan demenssjukdom. – Vår studie pekar på att trombolysbehandling är lika säkert för demenspatienter som för andra med samma fysiska status och att risken för behandlingskomplikationer inte är högre. IVT bör således övervägas vid strokeinsjuknande även hos personer med demenssjukdom, säger Maria Eriksdotter. Studien har finansierats med hjälp av Stroke-Riksförbundet, Johanniterorden, Svenska Sällskapet för Medicinsk Forskning, Vetenskapsrådet och Sveriges Kommuner och Landsting (SKL). Publikation ”Thrombolysis in acute ischemic stroke in patients with dementia: a Swedish registry study” Eva Zupanic, Mia von Euler, Ingemar Kåreholt, Beatriz Contreras Escamez, Johan Fastbom, Bo Norrving, Dorota Religa, Milica G. Kramberger, Bengt Winblad, Kristina Johnell, Maria Eriksdotter, Sara Garcia-Ptacek Neurology, online 6 oktober 2017 
 Open menu Share
0		0	
10/10/17--07:24: Artificiell intelligens och global hälsa lyftes under institutionsbesök
När rektor Ole Petter Ottersen kom till institutionen för folkhälsovetenskap under sin turné runt Karolinska Institutet (KI), stod frågor om såväl artificiell intelligens som global hälsa i centrum. Han öppnade även för förändringar i incitamentssystemet för att stärka utbildningen. KI:s ledning med nyinstallerade rektor Ole Petter Ottersen besöker under hösten samtliga institutioner för att träffa medarbetare och studenter i verksamheten. Institutionen för folkhälsovetenskap presenterade flera forskningsprojekt och sina studenter i masterprogrammet i global hälsa. Doktoranden Nora Döring berättade om sitt forskningsprojekt ”Primary Prevention of Childhood Obesity”, som försökt hitta metoder och behandlingar som är effektiva för att förebygga barnfetma. Studierna i projektet visade att de testade metoderna inte hade någon signifikant effekt och nu måste forskarna studera närmare varför metoderna inte fungerar. Ole Petter Ottersen tog tillfället i akt att påpeka vikten av att presentera även negativa forskningsresultat. – I allmänhet får inte negativa data tillräcklig uppmärksamhet, och det krävs uthållighet att få den typen av data att bli publicerad, säger Ole Petter Ottersen. Nora Döring var glad efter rektors besök. – Det känns väldigt bra att rektor kommer hit och lyssnar på oss, och han fick oss att känna att arbetet vi gör inom global hälsa är viktigt. Det är också toppen att han har en klar bild av vad som ska göras, och är full av entusiasm och energi, säger hon.   Ole Petter Ottersen lyfte även fram att KI är ett universitet som präglas av stark konkurrens, och att en av de viktiga frågorna för ledningen är att skapa ett belöningssystem för alla som arbetar med att stärka, förbättra och bidra till undervisningen. – Det stämmer att det råder stor konkurrens på KI, men det är inte alltid negativt. Men det är viktigt att det finns utrymme för ”misslyckade resultat” eller rättare sagt "nollresultat" och ta reda på varför, om vi ska komma framåt, säger Nora Döring. Global migration och TBC KI:s ledning fick även ta del av postdoktor Anna-Karin Danielssons forskningsprojekt om alkohol, tobak och drogforskning. Knut Lönnroth, professor i klinisk medicin, talade om den globala migrationens inverkan på utbredningen av TBC och Johan Lundin, gästprofessor, presenterade forskning om hur artificiell intelligens kan förenkla diagnos och behandling globalt. Rektor reflekterade efteråt om vikten av att säkerställa tillgång till data i vården och uppskattade institutionens fokus på det globala perspektivet, allra helst med tanke på strategiarbetet med sikte på år 2030, med samma tidsperspektiv som FN:s hållbarhetsmål (SDG, Sustainable Development Goals). I mötet med studenter från hela världen, på magisterprogrammet i global hälsa, fortsatte diskussionerna med rektor om FN:s 17 globala mål. Mål nummer tre som uttalat handlar om hälsa och välbefinnande faller på ett självklart sätt inom KI:s vision, men Ole Petter Ottersen pekade på att samtliga mål är sammankopplade med global hälsa. Målen om att utrota fattigdom och hunger, liksom att uppnå en värld där alla människor har tillgång till rent vatten och sanitet kan inte frikopplas. Studenten och läkaren Prithviraj Thumaiah från Mauritius, är utbildad i Pretoria och arbetar idag i KwaZulu-Natalprovinsen i Sydafrika. Han anknöt till FN-målen men påminde om verkligheten. – De flesta av oss kommer att jobba mot SDG-målen i framtiden, men det är svårt för systemen att ändra sig – hur ska vi hantera system som motarbetar oss? säger Prithviraj Thumaia. Ole Petter Ottersens svar landade i att det kommer att krävas samarbete och allianser för att lyckas, också oväntade sådana. – Som akademiker ska allt vi gör vara baserat på vetenskap och fakta, men för många av er väntar en politisk verklighet. För att lyckas där det finns motstånd måste vi bygga allianser med exempelvis NGO:s*, men också med exempelvis industrin och det privata näringslivet. Många företag inser i dag att i framtiden kommer det inte bara att vara ”sista raden” i bokslutet som räknas, säger Ole Petter Ottesen. *NGO – en organisation som inte är knuten till någon statsmakt, som kan verka antingen ideellt eller kommersiellt. Källa: Wikipedia Text: Andreas Andersson 
 Open menu Share
0		0	
10/10/17--07:24: Maria Kasper tilldelas Gold Award av LEO Foundation
Maria Kasper, forskare på institutionen för biovetenskaper och näringslära vid Karolinska Institutet, tilldelas LEO Foundation Gold Award 2017 på 1 miljoner danska kronor. Hon belönas för sina exceptionella framsteg inom dermatologisk forskning.   LEO Foundation Gold Award tilldelas unga forskare vars arbete på ett utomordentligt sätt bidrar till medicinsk forskning. Stiftelsens ordförande säger att Maria Kaspers forskning har ökat förståelsen för hudsjukdomar och att hennes forskning kan leda till förbättrade behandlingar. – Mina vänner kallar mig ofta "hudnörd" eftersom jag älskar allt om hud. Därför är det en sådan lycka och stor ära att jag får detta prestigefulla pris, säger Maria Kasper i en artikel på webbplatsen för LEO Foundation. 
 Open menu Share
0		0	
10/11/17--07:27: Kursavslut för framtidens utbildningsledare vid KI
Den 10 oktober avslutas kursen Framtidens utbildningsledare, en satsning på att lyfta fram och kompetensutveckla Karolinska Institutets (KI) ledare inom utbildning. Deltagarna kommer att ha en posterpresentation i Aula Medica och KI PRIME-pristagaren Brian Hodges ska föreläsa. – Det är ett mellanting mellan en pedagogisk utbildning och en ledarskapsutbildning. En viktig del är att deltagarna bildar nätverk med varandra, berättar Sari Ponzer, som är projektansvarig för kursen. Det är andra gången som kursen genomförs. Uppdraget kommer från styrelsen för utbildning med den övergripande målsättningen att säkra framtida försörjning av pedagogiskt och vetenskapligt meriterade utbildningsledare inom utbildningsverksamheten. – Vi har två kärnverksamheter på KI – forskning och utbildning – och då är det självklart att de som satsar på utbildning måste ges möjlighet till ledande positioner. Det kräver särskilda kompetenser att leda utbildning, säger Annika Östman Wernerson, dekan för utbildning.  Kraven på deltagarna, som nomineras av sina chefer, är att de ska vara disputerade och ha dokumenterad pedagogisk erfarenhet. De ska även vara forskare, lärare eller kliniker anställda vid eller anknutna till KI. Intresset för att delta var stort, antalet sökande var ungefär dubbelt så många som de 20 personer som fick en plats.  – Det är väldigt stor spridning på deltagarna, både vad gäller professionell bakgrund, ämnesområde och att de kommer från olika delar av utbildningsverksamheten, säger Sari Ponzer. Några av föreläsarna på kursen har varit Carola Lemne, VD för svenskt Näringsliv och Brian Hodges, mottagare av KI:s pris i medicinsk pedagogik år 2016, som även håller en presentation på tema ledarskap i anslutning till avslutningen.   Nätverk en viktig komponent i ett lyckat ledarskap Kursinnehållet fokuserar bland annat på de regelverk som styr utbildningsverksamheten, formella och informell beslutsstrukturer, KI:s värdegrund samt etiska förhållningsregler. En viktig del handlar om att bygga upp ett personligt nätverk inför en fortsatt karriär vid KI, vilket enigt kursutvärderingen verkar ha fallit väl ut.  – Enkäter under kursens gång har visat att deltagarna är positiva, de tycker att de har lärt sig av varandra och fått ett bra nätverk, säger Sari Ponzer. Ann-Helen Patomella, biträdande sektionschef vid sektionen för arbetsterapi och en av årets kursdeltagare, instämmer i den positiva återkopplingen. Utöver det nätverk som kursen har gett så har den bidragit med andra viktiga insikter.  – Att det är viktigt att ha någon som man kan diskutera ledarskapsfrågor med, och hur viktig kommunikation är för ett tydligt ledarskap. Kursen Framtidens Utbildningsledare ges inte nästa år, men frågan kommer inte att falla i glömska, intygar Annika Östman Wernerson. – Jag tror att det kan bli aktuellt igen om ett par år, men inga beslut har fattats. Nu är det viktigt att de personer som har gått kursen får möjlighet att utveckla sitt ledarskap inom verksamheten och vi kommer att följa upp hur det går för dem i framtiden.  Avslutningen i Aula Medica  Årets kursdeltagare presenterar sina slutprojekt vid en postervisning 10 oktober 15:00-17:00 på plan 4 i Aula Medica. Visningen föregås av en presentation på tema ledarskap av KI PRIME-pristagaren Brian Hodges, 14:00-15:00 på samma plats. Text: Karin Montgomery  
 Open menu Share
0		0	
10/11/17--07:27: KI ett år efter åtgärdsplanen
Karolinska Institutet (KI) har genomfört en rad åtgärder för att hantera de brister i verksamheten som påpekades efter det så kallade Macchiarini-ärendet. Till exempel har rutinerna vid rekrytering stramats upp och en ny rutin för ärenden om misstänkt forskningsfusk införts. Åtgärdsarbetet tar i vissa fall längre tid än planerat och ytterligare insatser behövs. För ungefär ett år sedan utarbetade KI:s ledning en åtgärdsplan för att komma till rätta med de brister som påpekades i utredningarna av KI efter det så kallade Macchiarini-ärendet.  Åtgärdsplanen baseras på rekommendationerna i KI:s revision av institutionen där Macchiarini var verksam, samt på utredaren Sten Heckschers rapport. Där kritiserades KI bland annat för nonchalans mot regler, brister i dokumentation av forskning och hantering av allmänna handlingar samt bristande rutiner för anställningsärenden. Åtgärdspunkterna berör nästan alla delar av KI:s organisation. Arbetet leds och genomförs av ledningen och vid KI:s verksamhetsstyrelser och förvaltningsavdelningar.  För att följa upp genomförandet av åtgärdsplanen tillsattes en samordningsgrupp. Den har nu lämnat sin rapport, som beskriver läget vid halvårsskiftet 2017. – Alla åtgärdspunkter är antingen genomförda eller har en plan för hur de långsiktigt ska lösas. Men ofta har det krävts mer överväganden än man tänkt från början, vilket gör att genomförandet tar längre tid än planerat, säger Sven-Erik Dahlen, professor vid institutet för miljömedicin och samordningsgruppens ordförande. Strategiskt uppdrag för nytt etikråd En av åtgärderna är att KI har infört nya rutiner för handläggning av ärenden om misstänkt oredlighet i forskning. Arbetet hade påbörjats innan åtgärdsplanen, och sedan våren 2016 har prorektor och juridiska enheten ett tydligare fördelat ansvar. I vår förstärktes också resurserna med en särskild handläggare med hög akademisk kompetens som bistår i utredningen. Ett förslag till nytt etikråd har tagits fram. Rådet ska inte utreda oredlighetsärenden, utan arbeta strategiskt med frågor gällande etik i forskning. Ledamöterna har ännu inte tillsatts men det ska ske i höst. – Det är en viktig del i KI:s framtida arbete med att skapa en god etisk plattform för verksamheten. Det finns inget skäl att det ska dröja ytterligare, säger Karin Dahlman-Wright. Om etikrådet är en mindre kvarstående åtgärd, kräver arbetet med KI:s inre liv - arbetsmiljö, ledarskap, medarbetarskap - betydligt längre tidshorisont, konstaterar Karin Dahlman-Wright, prorektor. – Vi har börjat med vissa bitar; förbättrat kommunikationen till organisationen och undersökt laboratoriemiljön, till exempel. Men vi har inte kommit till helheten än, säger hon. Granskningarna av KI visade även på brister i hur forskning hade dokumenterats. Sedan 2010 har KI ett system för elektronisk forskningsdokumentation, men användningen har inte varit obligatorisk. Nu finns ett beslut om att elektronisk forskningsdokumentation blir obligatoriskt på KI 2019 och en plan för införandet. Efter hård kritik mot hur KI skötte rekryteringen av Macchiarini har handläggningsrutinerna för granskning av ansökningshandlingar förstärkts. En förbättrad rutin för referenstagning och cv-kontroll har utarbetats och rekryteringsutskottets ansvar förtydligats. Vissa brister ter sig uppenbara, som att inte rutinmässigt kontrollera arbetssökandes referenser. Varför har sådant inte åtgärdats tidigare?  – Ja, det är märkligt. Men när saker rullar på och fungerar slår det ingen att det behövs. Men just rutinerna för referenstagning var klara innan åtgärdsplanen antogs, säger Karin Dahlman-Wright.  Ansvarsfördelningen mellan KI och Karolinska Universitetssjukhuset har klargjorts. Nu används ett nytt gemensamt intyg för ansvaret vid klinisk forskning, som skrivs under av verksamhetschefen vid aktuell sjukvårdsenhet, forskningsledaren och prefekten. – Det har funnits tidigare men nu är åtagandet starkare. KI och sjukhuset har också fördjupat samtalen om klinisk forskning genom gemensamma arbetsgrupper, men det behövs mer sådant samarbete mellan KI och sjukvården i flera frågor, säger Sven-Erik Dahlen.  Stor vikt läggs vid ledarskapet  Åtgärdsplanen fokuserar även på ledarskap. KI:s riktlinjer för ledarutveckling är under revidering och ska bli färdiga i år. En översyn av ledarskapsutbildningar rörande etik och regelefterlevnad pågår och en ny obligatorisk utbildning för nya prefekter och administrativa chefer startar 2018. Men det räcker kanske inte, menar samordningsgruppen. De anser att nya utbildningsinsatser för forskargruppsledare också bör prioriteras. – Vi föreslår att det införs en obligatorisk utbildning för samtliga forskargruppledare i form av en regelbundet repeterad webbkurs, säger Sven-Erik Dahlen.  De vill också att introduktionskurserna till nyanställda vidareutvecklas och görs obligatoriska för alla, oavsett bakgrund. Från och med i höst erbjuds nya forskare en endagskurs inriktad på forskningsdokumentation, datahantering och etik, men den är inte obligatorisk. Reglerna för anknytning av externa forskare har förnyats och det har blivit tydligare att anknytningar till KI måste godkännas av prefekt. Nya riktlinjer för bisysslor är beslutade, men samordningsgruppen vill se en mer systematisk uppföljning och anser att även externa medarbetare bör redovisa bisysslor. Utredningarna av KI pekade också på brister i delegationsordningen. Åtgärdsarbetet har påbörjats men uppgiften har växt till en större översyn av det interna regelverket, vilken väntas bli klar i år, konstaterar universitets direktör Per Bengtsson. Inte heller arbetet med en ny rutin för ärendehantering är helt klart. – Vi har åtgärdat de omedelbara bristerna som uppfattades i Heckschers utredning, som diarieföring på institutionerna och hanteringen av allmänna handlingar. Men gällande den övergripande rutinen finns mer att göra, säger Per Bengtsson. Han berättar att utbildningsinsatser har inriktats mot administrativa chefer och registratorer på institutionerna för att möta behovet av kunskap om regler för allmänna handlingar, offentlighetsprincipen, dokumentation och diarieföring. Initialt kan åtgärderna leda till ökad administration för vissa medarbetare, i form av nya regler och system. Men det är i så fall ett övergående problem, enligt Björn Forslöw, verksamhetscontroller och samordningsgruppens koordinator. – I förlängningen är vi övertygade om att om systemen byggs med klokskap kommer det här att underlätta arbetet, säger han. För att göra regler och hjälpmedel enkelt tillgängliga föreslår samordningsgruppen att en ny användarvänlig regelwebb skapas. Detta tar KI:s rektor, Ole Petter Ottersen, fasta på: – Det finns behov av utvecklat stöd till medarbetarna för att det ska bli enklare att bedriva verksamheten i enlighet med gällande regler. Det är inte fler regler och riktlinjer som krävs utan ett etiskt förhållningssätt inom forskningen, säger han. Hur kan KI säkerställa att misstagen som gjorts inte upprepas? – Det är ett långsiktigt arbete där vi i lika hög grad bör arbeta för en excellent arbetskultur med hög etisk medvetenhet, som för excellens inom utbildning och forskning. Det är ett ansvar för det akademiska ledarskapet, men också för alla medarbetare och en insikt som måste genomsyra hela organisationen, säger Ole Petter Ottersen. Ursprungligen bedömdes åtgärdsarbetet pågå under 2017. Samordningsgruppen rekommenderar nu en ny avstämning vid halvårsskiftet 2018. Text: Sara Nilsson 
 Open menu Share
0		0	
10/11/17--07:27: Första pilotprojekten igång på nya forskningscentret MedTechLabs
Nu startar MedTechLabs, forskningscentrumet som är ett nära samarbete mellan Karolinska Institutet (KI), Kungliga Tekniska högskolan (KTH) och Stockholms läns landsting (SLL). Det första projektet utvecklar teknik som ska hjälpa patienter med till exempel stroke att få bättre diagnos och behandling. MedTechLabs ska bedriva avancerad medicinteknisk forskning. Centrumet kommer att ligga i BioClinicum på Karolinska Universitetssjukhuset. Där ska forskare från KI och KTH tillsammans utveckla teknik och metoder som sedan kan komma ut i vården. Redan nu startar ett pilotprojekt som leds av Staffan Holmin, professor vid institutionen för klinisk neurovetenskap vid KI samt överläkare och FoU-ansvarig vid funktionsområde neuroradiologi, Karolinska Universitetssjukhuset, tillsammans med Mats Danielsson, professor vid Medicinsk bildfysik, KTH. De två är också initiativtagare till centret tillsammans med Jan Andersson, direktör för forskning och innovation vid SLL. I pilotprojektet utvecklas teknik som kan användas för att diagnosticera och behandla hjärt- och kärlsjukdomar, inklusive stroke, och cancer. Spectral CT är en avancerad röntgenmetod med hög bildupplösning och en helt ny funktionalitet som gör att diagnos och behandling blir säkrare. Endovaskulär teknik används för att med vägledning av röntgen navigera inuti kroppens kärl för att till exempel dra ut blodproppar. Det går också att ta prover och injicera eller deponera läkemedel lokalt i svåråtkomliga organ. – Medicinteknik har stor påverkan på utfallet för patienterna. Många har räddats tillbaka till livet med teknikens hjälp, säger Staffan Holmin. Där avancerad teknik och patientens behov möts MedTechLabs ska se till de stora patientgruppernas behov, men själva utgångspunkten är de tekniska innovationerna, enligt Staffan Holmin. – Det blir en matchning mellan avancerad teknik och vårdens behov, säger han. Staffan Holmin har sedan flera år ett samarbete med KTH. – Ingenjörer tänker på ett annat sätt och kan lösa saker som jag inte trodde var möjliga på ett strukturerat sätt. Överhuvudtaget är det bra att samla personer med olika kompetens. Totalt ska cirka tolv personer arbeta i pilotprojektet. Framstående forskare på väg att etablera sig kommer att rekryteras i Sverige och internationellt. MedTechLabs ska också utbilda hälso- och sjukvårdspersonal, för att de sedan ska kunna börja använda metoderna i vården. Närhet till vården essentiell Det var mycket viktigt att centrumet skulle finnas just vid sjukhuset, säger Staffan Holmin. – Vi ville ha ett testlabb för ny medicinteknik i patientsäker miljö, där vi har tillgång till allt från narkospersonal till intensivvård. Från SLL:s sida är satsningen på MedTechLabs till stor del sprungen just ur behovet av att kunna testa medicintekniska innovationer på ett säkert sätt. – För läkemedel och vaccin har vi haft motsvarade tester i många årtionden. Nu får vi som första facilitet i Europa möjlighet att på liknande sätt utvärdera hur pass säker medicinteknik är, så kallade fas ett prövningar, innan vi går vidare med att utvärdera dess medicinska effekt. Dessutom får vi bättre dokumentation av hela utvecklingsprocessen, säger Jan Andersson. Den främsta anledningen till att KI har engagerat sig i MedTechLabs är den snabba utvecklingen inom medicinteknik, säger Anders Gustafsson, forskningsdekan vid KI. – Medicinteknik blir allt viktigare och vi på KI har inte någon riktigt bra organisation för det. Det ligger också ett värde i att öka samarbetet med KTH och det är förstås inte fel att landstinget bidrar ekonomiskt. Både vården och forskningen blir mer teknisk så detta är en uppenbar win-win-situation, säger Anders Gustafsson. Vilket är KI:s mål med MedTechLabs på sikt? – Vi hoppas kunna öka överlevnaden och livskvaliteten för patienterna. Samarbetet kommer att leda till ny och intressant forskning. Framstående kliniska forskningscentrum runt om i världen, som John Hopkins och Mayo, arbetar på liknande sätt och producerar bra forskning som snabbt kommer ut till patienterna. Flera projekt ska starta Planerad inflyttning på BioClinicum blir under 2018 – 2019. Fram till dess drivs pilotprojektet i lokaler på KTH och på Karolinska Universitetssjukhuset. Ytterligare projekt ska sättas igång under de första fyra åren. Efter fyra år utvärderas verksamheten.  Det kommer även att hållas symposier och seminarier på MedTechLabs. KTH kommer att vara MedTechLabs huvudman. Det finns en styrgrupp med fyra ledamöter från landstinget och två var från KI och KTH. Verksamheten finansieras av de tre parterna. Text: Ann Patmalnieks  Foto: Erik Flyg 
 Open menu Share
0		0	
10/12/17--08:09: Agneta Richter-Dahlfors får nyttiggörandepris
Stiftelsen för Strategisk Forsknings nya nyttiggörandepris delas ut till tre forskare som har eller nyligen haft SSF-bidrag och som gjort goda nyttiggörande tjänster någon gång under de senaste två åren. Priset ges i form av ett personligt stipendium på mellan 50 till 100 kkr. Årets vinnare är Agneta Richter-Dahlfors, professor i cellulär mikrobiologi vid institutionen för neurovetenskap på Karolinska Institutet och föreståndare för den mångvetenskapliga forskningsmiljön Swedish Medical Nanoscience Center.  Agneta Richter-Dahlfors har vidareutvecklat forskningsresultat till innovationer och använt medlen för nyttiggörande till patent, produkter och bolag enligt SSF:s mål och riktlinjer. En av Richter-Dahlfors innovationer har skapat möjlighet att studera hur bakterier bildar biofilm i realtid. Andraplatsen delas av två forskare, professor Johan Elf vid Uppsala Universitet och professor Malin Lindstedt vid Lunds universitet. Johan Elf har utvecklat ett mikrofluidik-system för att snabbt kunna bestämma antibiotikakänslighet för framför allt urinvägsinfektioner. Malin Lindstedt har genom sin forskning utvecklat en rad tester under namnet GARD, bland annat ”GARDpotency” som används för att förutspå hur starkt allergiframkallande en kemikalie är. Prisutdelningen sker den 21 november på SSF:s kansli i World Trade Center i Stockholm. 
 Open menu Share
0		0	
10/13/17--08:22: Förundersökningar läggs ner
KOMMENTAR: Under torsdagen beslutade åklagaren att lägga ner förundersökningarna mot Paolo Macchiarini som gällde operationer av luftstrupar och ytterligare operation som utförts på Karolinska Universitetssjukhuset där han tidigare varit anställd kirurg. Förundersökningarna har omfattat fem operationer på fyra målsägare under perioden 2011−2013. − Vi kan konstatera att detta har varit en komplex och omfattande utredning och mer än så kan och bör inte KI kommentera åklagarmyndighetens beslut, säger Karin Dahlman-Wright, prorektor vid Karolinska Institutet. 
 Open menu Share
0		0	
10/14/17--08:51: Oväntad upptäckt i cellens kraftverk
Forskare vid Karolinska Institutet har upptäckt att proteinkomplexet RNase P i cellernas mitokondrier beter sig annorlunda än man tidigare trott. Resultaten, som publiceras i Nucleic Acids Research, ger viktiga ledtrådar om hur vissa mutationer orsakar mitokondriella sjukdomar. Nästan all cellens energi produceras i cellens eget kraftverk, mitokondrierna. När dessa inte fungerar korrekt leder det till mitokondriell sjukdom, vilket drabbar cirka en av 4 000 individer. Genetiskt relaterade mitokondriella sjukdomar uppstår vanligen på grund av fel i uttrycket av de proteiner som mitokondriens egna genom kodar för. När mitokondriens gener uttrycks bildas först långa RNA-strängar. Dessa måste sedan kortas ned och bearbetas för att frigöra det mogna mitokondriella RNA:t som är essentiellt för mitokondriens egna proteinsyntes. Bearbetningen av RNA börjar i regioner som kodar för mitokondriella transfer-RNA:n (tRNA:n). Studier av denna molekylära bearbetningsprocess kan ge viktiga ledtrådar om mitokondriella sjukdomar eftersom dessa ofta orsakas av mutationer i tRNA-komponenter. Tidigare forskning har visat att det mitokondriella RNA:ts förkortning vid strängens frontände (kallad 5'-änden) och den bakre änden (3'-änden) katalyseras av olika komponenter. Det mitokondriella proteinkomplexet Ribonukleas P, RNase P, innefattar tre komponenter (MRPP1, MRPP2 och MRPP3) som skär 5'-änden av tRNA:t, medan ett enda protein (ELAC2) skär 3'-änden av tRNA-strängen. Flera oväntade upptäcker om RNase P Forskare vid Karolinska Institutet har nu funnit att två av proteinerna från RNase P-komplexet, MRPP1 och MRPP2, överraskande nog förblir bundna till tRNA även efter den initiala 5'-förkortningen. Ännu mer överraskande var att dessa två proteiner också visade sig vara nödvändiga för att ELAC2 skulle kunna skära i 3'-änden av tRNA:t. Resultaten förklarar varför mutationer i tRNA-komponenter som tidigare endast antagits vara viktiga vid den initiala 5'-förkortningen också starkt kan påverka 3'-bearbetningen och andra nedströms steg i tRNA-strängens mognad. ­– Denna nya funktion hos MRPP1 och MRPP2 är viktig när man utvärderar både de molekylära och fysiologiska effekterna av de mutationer som finns hos patienter som lider av mitokondriell sjukdom, säger Martin Hällberg, forskare vid institutionen för cell- och molekylärbiologi på Karolinska Institutet samt vid Centre for Structural Systems Biology (CSSB) i Hamburg som lett studien. Forskningen finansierades av Vetenskapsrådet och Röntgen Ångström Cluster. Publikation “The MRPP1/MRPP2 complex is a tRNA-maturation platform in human mitochondria” Linda Reinhard, Sagar Sridhara och B. Martin Hällberg Nucleic Acids Research, online 13 oktober 2017 
 Open menu Share
0		0	
10/14/17--08:51: E-infrastrukturprojekt får medel från VR
E-infrastrukturen för åldrandeforskning (NEAR) vid Aging Research Center (ARC) har beviljats medel från Vetenskapsrådet. Senast i december 2017 ska de särskilda villkoren för bidraget ha beslutats om. NEAR är ett samarbete mellan sex universitet: Karolinska Institutet, Blekinge Tekniska Högskola, Göteborgs universitet, Jönköpings universitet, Lunds universitet och Umeå universitet. ARC kommer att vara huvudkontor för NEAR och ledas av Laura Fratiglioni, professor vid institutionen för neurobiologi, vårdvetenskap och samhälle på Karolinska Institutet. Syftet med NEAR är att utveckla en teknisk plattform för att hantera och samordna högkvalitativa befolkningsbaserade databaser i Sverige, för att ge forskarna tillgång till information i dem och därmed skapa förutsättningar för framtida högkvalitativ forskning. 
 Open menu Share
0		0	
10/17/17--02:58: Klassiskt, folkmusik och jazz inramade professorsinstallationen
"Som professor har man en unik position för att översätta ny kunskap till vård", sa rektor Ole-Petter Ottersen när han inledde Karolinska Institutets årliga installationshögtid för nya professorer och mottagare av akademiska utmärkelser. Pristagare, nya professorer, gästprofessorer och adjungerade professorer samlades torsdagen den 12 oktober i Aula Medica på Karolinska Institutets campus i Solna. Många hade med sig familj och vänner för att dela det högtidliga tillfället.   KI:s rektor Ole-Petter Ottersen välkomnade. – Ni kommer att inspirera och leda. Vi har på KI haft prövningar och motgångar under den senaste krisen, men nu är det tid att se framåt, sa han. Ceremonin fortsatte med att prorektor Karin Dahlman-Wright presenterade mottagarna av KI:s stora silvermedalj. Docent Tore Curstedt belönades för sina innovativa metoder för att behandla för tidigt födda barn med andningsproblem. Professor emeritus Marc Bygdeman fick medaljen för att bland annat ha utvecklat säkra metoder för abort. – Varje år dör 50 000 kvinnor till följd av osäkert utförda aborter. Förändrade metoder får en enorm betydelse för kvinnors hälsa, sa Karin Dahlman-Wright. Priser och utmärkelser för betydande forskning En rad priser och utmärkelser delades ut för betydande insatser inom forskning och pedagogik. Det handlade bland annat om hur DNA-skador kan leda till cancer och åldrande, om kroppslig självuppfattning och ny teknik för att göra det osynliga synligt inom cellbiologi. Sedan följde välkomnandet av elva nya adjungerade professorer och tio gästprofessorer, samt installation av 16 professorer. – Att vara professor är inte ett privilegium för de få, utan en befattning för de många. Med den akademiska friheten kommer ansvar. Vi ska ge hopp till patienter, familjer och samhället i stort, sa Ole-Petter Ottersen. Filmer för närmare porträtt De nya professorerna presenterades genom filmer som även visade vilka de är bakom forskarrollen. Körsång, löpning, schack, matlagning, måleri, minimalistisk musik, läsning och lite för få gymbesök var exempel på fritidsaktiviteter. För många finns det en koppling mellan deras forskarjag och deras privata jag. – Schack liknar forskning, det är strategiskt och ibland måste man acceptera misslyckanden och börja om, sa Helle Kieler, professor i farmakoepidemiologi. Emily Holmes, professor i psykologi, höll installationstalet för de nya professorerna. Hon presenterade sin forskning om mentala bilder. I ett av hennes försök fick personer som varit med om en trafikolycka eller en traumatisk förlossning spela Tetris, ett visuellt krävande dataspel. Risken för flash-backs minskade då. Ceremonin inramades av musik; klassiskt, svensk folkmusik och jazz, med bland andra sångerskan Viktoria Tolstoy. Lilla akademiens stråkensemble med 16 unga violinister fick en extra lång applåd. Nya professorer vid KI 2017 Priser och utmärkelser Stora silvermedaljen, tilldelades Marc Bygdeman, Tore Curstedt Dimitris N.Chorafas pris, tilldelades Arvid Guterstam Erik K Fernströms pris, tilldelades Óscar Fernandez-Capetillo Sven och Ebba-Christina Hagbergs pris, tilldelades Katja Petzold, Simon Elsässer Karolinska Institutets pedagogiska pris, tilldelades Ewa Ehrenborg Håkan Mogrens pris, tilldelades Folke Hammarqvist Malin och Lennart Philipsons pris, tilldelades Volker Lauschke Medicine doktor Axel Hirchs pris, tilldelades Nils Hansson Lennart Nilsson Award, tilldelades Xiaowei Zhuang   Text: Ann Patmalnieks Fakta kring professorsinstallationen Professorsinstallationen är en akademisk högtid där universitetets nya professorer välkomnas till den högsta akademiska befattningen. Formellt har inte installationen någon betydelse. Professorerna har vid detta tillfälle redan skrivit under sitt anställningskontrakt och fått en tillsvidaretjänst. Ända sedan 1600-talets början har professorer högtidligen insatts i sitt ämbete. Professorn brukade hålla en oration, ett högstämt tal. Det fanns en inramning av musik och klockringning. Länge var det sed att professorn skulle bekosta en middagsbjudning för de ledande inom universitet, något som kunde innebära en svår ekonomisk påfrestning för en fattig och skuldsatt forskare. – Karolinska Institutets dåvarande rektor bestämde 1996 att installationen skulle göras på ett lite speciellt sätt jämfört med andra universitet, berättar ceremonimästare Ylva Blomberg. De nya professorerna presenteras sedan dess i en film och en populärvetenskaplig skrift.  Det hålls numera även ett särskilt installationstal i slutet av ceremonin, då en av de nya professorerna representerar gruppen. Professorerna får låna kåpa till högtiden. – Kåpa och hatt är yttre tecken på att man blivit professor, men egentligen har insignierna större vikt vid doktorspromoveringen, säger Ylva Blomberg. Källa utöver Ylva Blomberg: Lagerkransar & logotyper. Torgny Nevéus 
 Open menu Share
0		0	
10/17/17--02:58: Två KI-forskare antagna till nytt ledarskapsprogram i global hälsa
Helena Nordenstedt och Tobias Alfvén har antagits till ledarskapsprogrammet SIGHT Fellows av Swedish Institute for Global Health Transformation (SIGHT). Programmet vill bidra till att uppnå FN:s globala hållbarhetsmål genom att aktivt utveckla ledare över sektorsgränser. Helena Nordenstedt och Tobias Alfvén, båda vid institutionen för folkhälsovetenskap, är två av sammanlagt åtta forskare som antagits till ledarskapsprogrammet SIGHT Fellows. I programmet ingår mentorskap av ledande globala hälsoexperter, studiebesök, föreläsningar, delaktighet i SIGHT:s aktiviteter och nätverk samt bidrag till individuell utveckling. – Vi tror att ledarskapsprogrammet ska stärka dessa ambitiösa personer i deras arbete och även i Sveriges uttalade strävan att uppnå FN:s hållbara utvecklingsmål (SDGs), där fokus på global hälsa är en avgörande faktor för både hållbarhet och större jämlikhet, säger Peter Friberg, föreståndare för SIGHT, i ett pressmeddelande. SIGHT, som bildades i januari 2017 vid Kungl. Vetenskapsakademien, möjliggjordes bland annat av en donation från Bill och Melinda Gates. Syftet är att utifrån ett tvärvetenskapligt angreppssätt främja svensk forskning och utbildning, och erbjuda vetenskapligt underlag för policyarbete inom området global hälsa, med ett särskilt fokus på kvinnor och barn. 
 Open menu Share
0		0	
10/18/17--03:45: Mattias Carlström tilldelas sex miljoner kronor av Hjärt-Lungfonden
Mattias Carlström, docent vid institutionen för fysiologi och farmakologi på Karolinska Institutet har tilldelats Prins Daniels forskningsanslag till yngre lovande forskare på sex miljoner kronor av Hjärt-Lungfonden. Han ska undersöka rödbetans möjligheter att minska risken för diabetes, njursvikt och hjärt-kärlsjukdom.  Det finns ett samband mellan högt blodtryck, typ 2-diabetes och njursvikt, och mycket talar för att kopplingen kan bero på så kallad oxidativ stress, det vill säga starkt reaktionsbenägna syreföreningar som skadar celler och organ, i kroppens små blodkärl. Mattias Carlströms tes är att tillståndet kan avhjälpas med tillskott av nitrat – ett ämne som förekommer naturligt i bland annat spenat, rödbetor och ruccola. I en klinisk studie kommer patienter med hjärt- och njursjukdom eller diabetes att dricka rödbetsjuice två gånger per dag. Carlströms forskargrupp mäter därefter bland annat hur dieten påverkar blodtryck, njurfunktion och insulinkänslighet. Om studien faller väl ut kan det innebära att rödbetsjuice läggs till som behandling, eller rent av ersätter läkemedel som både är kostsamma och kan ge biverkningar. 
 Open menu Share
0		0	
10/18/17--03:45: Facebook-grundare stödjer forskning vid Karolinska Institutet
Chan Zuckerberg Initiative finansierar 38 pilotprojekt inom det internationella samarbetet Human Cell Atlas. Två av projekten är baserade på svenska SciLifeLab (Science for Life Laboratory), varav ett leds av professor Sten Linnarsson vid Karolinska Institutet. Human Cell Atlas är ett globalt samarbete för att kartlägga och karakterisera alla celler i människokroppen med avseende på celltyp, antal, lokalisering, kopplingar och molekylära komponenter. Syftet är att bygga upp en tredimensionell karta över hur olika celltyper fungerar tillsammans för att bilda vävnader, samt bidra med kunskap om hur alla kroppens system är sammankopplade och insikt om hur förändringar i cellatlasen ligger till grund för hälsa och sjukdom. Chan Zuckerberg Initiative, som startades av Facebook-grundaren Mark Zuckerberg och hans fru, Dr Priscilla Chan, meddelar nu att de kommer att stötta 38 olika projekt som ämnar att bygga upp nya verktyg och tekniker till Human Cell Atlas-samarbetet. Ska studera celler i hjärta, hjärna och lunga De två projekt som är baserade i Sverige leds av professor Sten Linnarsson vid Karolinska Institutet/SciLifeLab och docent Emma Lundberg vid KTH/SciLifeLab. Sten Linnarssons projekt syftar till att karakterisera celltyper i hjärt-, hjärn- och lungvävnad och utveckla robusta vävnadshanteringsprotokoll. Sten Linnarsson ingår i Human Cell Atlas styrgrupp och är en av forskarna som har utvecklat de tekniker som gör projektet möjligt.  Emma Lundbergs projekt fokuserar på bukspottkörtel och hjärnvävnad samt dataintegration och konsekvens i analysresultat. Andra organisationer som är involverade i Human Cell Atlas är bland andra Wellcome Trust, European Bioinformatics Institute (EBI), Chan Zuckerberg Biohub, Broad Institute, Sanger Institute och UC Santa Cruz. 
 Open menu Share
0		0	Varje vecka är i snitt tre av tio elitidrottande ungdomar skadade, värst drabbade är tjejerna. Risken att skada sig ökar med låg självkänsla, särskilt i kombination med mindre sömn samt ökad träningsvolym och intensitet i träningen. Det visar en avhandling från Karolinska Institutet. Trots att tusentals elitidrottande ungdomar årligen deltar i organiserade idrottsaktiviteter, är kunskapen om skador och dess konsekvenser begränsad. En avhandling av Philip von Rosen, forskare vid institutionen för neurobiologi, vårdvetenskap och samhälle, kan bättra på kunskapsläget. I dag går omkring 1 200 ungdomar på ett riksidrottsgymnasium, där de kombinerar gymnasiala studier med elitidrott i syfte att nå internationell nivå inom sin idrott. I Philip von Rosens studier ingår 680 elitidrottare vid 24 idrottsgymnasier runt om i landet. Ungdomarna, som representerar 16 olika idrottsgrenar, har upprepade gånger svarat på ett frågeformulär om träningsvolym, intensitet och skador. 3 av 4 blev allvarligt skadade under ett år – Våra studier visar att skadeförekomsten är hög hos elitidrottande ungdomar. Under en genomsnittsvecka var en av tre idrottare skadad. Under ett år var nästan alla idrottare skadade vid minst ett tillfälle och omkring 75 procent rapporterade att de var allvarligt skadade vid minst ett tillfälle under året, säger Philip von Rosen. Högst var skadefrekvensen bland tjejerna, som dessutom var skadade under längre tid. För att reda ut vilka riskfaktorer som kunde ligga bakom skadorna fick ungdomarna varje termin även frågor om självkänsla, näringsintag samt självuppskattad stress och sömn. De som ökade sin träningsvolym och träningsintensitet och samtidigt minskade sömnen visade sig ha en dubbelt så hög skaderisk. Låg självkänsla ökade också risken. En idrottare med en låg självkänsla som ökade träningsvolymen och intensiteten och samtidigt minskade sömnen hade omkring tre gånger ökad risk för skada jämfört med en idrottare med genomsnittlig självkänsla som inte förändrat sin träning eller sömn. Får även psykiska konsekvenser I mindre fokusgrupper berättade även elever om negativa psykiska konsekvenser som skuld, frustration och ilska som följde skadorna samt att skadorna fick dem att överväga att sluta med elitidrott. – Den höga skaderisken bland elitidrottande ungdomar visar att det behövs strategier för att förebygga skador i ett tidigt skede, dels för att undvika långvariga skadekonsekvenser, dels för att stimulera till fortsatt idrottsdeltagande. Vi rekommenderar därför att medicinska team, tillgängliga för alla idrottare vid varje riksidrottsgymnasium skapas för att minska det ohälsosamma beteendet som associeras med att vara skadad, förebygga ny skada och hjälpa skadade idrottare att återvända till idrottsaktivitet, säger Philip von Rosen. Den 20 oktober försvarar han sin avhandling ”Injuries, risk factors, consequences and injury perceptions in adolescent elite athletes” vid Karolinska Institutet. 
 Open menu Share
0		0	
10/19/17--04:12: Tre KI-forskare får Ragnar Söderberganslag 2017
Fem unga forskare inom medicinområdet – varav tre från Karolinska Institutet – delar i år på 40 miljoner i anslag från Ragnar Söderbergs stiftelse. De tre från KI som utses till Ragnar Söderbergforskare i medicin 2017 är Magdalena Paolino, Björn Reinus och Carmen Gerlach. Anslagen delas ut över en femårsperiod till yngre forskningsledare som redan har uppvisat vetenskaplig skicklighet och som har nydanande idéer. Magdalena Paolino Projekt: Ubiquitinering – hur påverkar det tarmens stamceller? Magdalena Paolino är verksam vid institutionen för medicin, Solna och studerar ubiquitinering – en process som styr många viktiga skeenden i cellen. Framför allt intresserar hon sig för dess roll för tarmens stamceller. Hennes forskning kan hjälpa oss att förstå hur den ständiga föryngringen av tarmens slemhinna går till, men också lära oss mer om uppkomsten av tarmcancer. Björn Reinius Projekt: Inaktivering av X-kromosomen Björn Reinius är verksam vid institutionen för cell- och molekylärbiologi och studerar kvinnans två könskromosomer, X-kromosomerna, och hur den ena av dem alltid stängs av i kvinnors celler. Han vill förstå hur det går till i detalj, både i olika vävnader och i olika celltyper. Forskningen kan ge oss ny kunskap om de grundläggande processer som styr våra geners aktivitet, men också bidra till att förstå sjukdomar som beror på en felaktig reglering av X-kromosomen. Carmen Gerlach Projekt: Hur förvärvar immunförsvarets CD8 T-celler sina olika färdigheter? Carmen Gerlach är verksam vid institutionen för medicin, Solna och utforskar immunförsvaret och en speciell typ av immunceller, CD8 T-celler, som är särskilt bra på att skydda oss mot infektioner och cancer. Hon är särskilt intresserad av att förstå hur den variation av CD8 T-celler som finns kan uppkomma. Den kunskapen kan sedan användas för att designa mer effektiva vacciner och immunterapier. 
 Open menu Share
0		0	
10/20/17--04:16: EIT Innovators Award 2017 till projekt om screening av prostatacancer
Stockholm3, ett nytt och banbrytande test för prostatacancer baserat på forskningen i Henrik Grönbergs grupp på Karolinska Institutet, har vunnit EIT Innovators Award 2017. European Innovators Award ges till produkter eller tjänster som anses ha exceptionellt värde för individer och samhälle i Europa. Stockholm3 är ett blodtest som gör det möjligt att upptäcka aggressiv prostatacancer genom en kombination av fem proteinmarkörer, över 100 genetiska markörer, kliniska data och en proprietär algoritm. Stockholm3 hittar 20 procent fler aggressiva cancrar och minskar samtidigt onödiga behandlingar med 50 procent. Om prostatacancerscreening baserat på Stockholm3 införs i Europa är det möjligt att rädda 500 000 män från onödig och farlig behandling och spara miljardbelopp åt samhället. Socialstyrelsen väntas komma med besked om ett svenskt screeningprogram för prostatacancer i slutet av året. STHLM3-testet används i dagsläget på drygt 200 vårdenheter i Sverige, Norge och Finland. 
 Open menu Share
0		0	
10/20/17--04:16: Stor framgång för KI i VR:s nationella infrastruktursatsning
Karolinska Institutets ansökningar till Vetenskapsrådet (VR) för nationella satsningar på forskningsinfrastruktur blev en framgång. Två av tre ansökningar där KI stod som huvudsökande beviljades, liksom sju av åtta ansökningar där KI var medsökande. I slutet av september presenterades resultaten av ansökningarna till VR:s långsiktiga satsningar på svensk forskningsinfrastruktur. Totalt har rådet beslutat om finansiering om cirka fyra miljarder kronor under uppemot åtta år. Den nationella satsningen görs på anläggningar, utrustning och databaser av hög kvalitet, vilket är av avgörande betydelse för utveckling av forskning och innovationer. Stefan Eriksson, KI:s vice-dekan i för forskningsinfrastruktur, är nöjd med utfallet: – Det är jättefint att se hur våra ansökningar har gått hem hos Vetenskapsrådet. Två av våra tre ansökningar med KI som huvudansökande har beviljats samt sju av de åtta ansökningarna där vi medverkar som medsökande. Dessa infrastruktursatsningar är ju inte öppna varje år så det är ju viktigt att vi får utdelning när det sker, säger han. De två beviljade infrastrukturer där KI står som huvudsökande är: Nationell e-infrastruktur för forskning om åldrande (NEAR) NEAR är ett samarbete mellan sex universitet: Karolinska Institutet, Blekinge Tekniska Högskola, Göteborgs universitet, Jönköpings universitet, Lunds universitet och Umeå universitet. Huvudkontoret för NEAR kommer att placeras vid Aging Research Center (ARC) och verksamheten att ledas av Laura Fratiglioni, professor vid institutionen för neurobiologi, vårdvetenskap och samhälle, Karolinska Institutet. Syftet med satsningen är att utveckla en teknisk plattform för att hantera och samordna högkvalitativa befolkningsbaserade databaser i Sverige, för att ge forskarna tillgång till information i dem och därmed skapa förutsättningar för framtida högkvalitativ forskning. Nyhet om satsningen på ARC:s webbplats (engelska) Svenska tvillingregistret (STR) Tvillingregistret har haft sin hemvist på KI sedan 1959 och är nu en infrastruktur av nationellt intresse. Medlemmar i konsortiet utöver KI är Göteborgs universitet, Handelshögskolan i Stockholm, Jönköpings universitet, Linköpings universitet, Lunds universitet, Umeå universitet och Örebro universitet är. Patrik Magnusson, forskare vid institutionen för medicinsk epidemiologi och biostatistik vid Karolinska Institutet är chef för verksamheten. Anslaget från VR kommer att användas för att upprätthålla och utöka registret. Det ingår också en satsning på att ytterligare förbättra tillgängligheten till data och verka för att fler forskargrupper i Sverige kan få tillgång detta unika registermaterial. Som ett första steg kommer ett nationellt råd bildas med medlemmar från de universitet som ingår i konsortiet. Nyhet om satsningen på STR:s webbplats 
 Open menu Share
0		0	
10/21/17--05:00: Blodmolekyl lockar rovdjur och varnar bytesdjur – däribland människan
Forskare vid Karolinska Institutet har identifierat en evolutionärt bevarad luktmolekyl i däggdjursblod som attraherar rovdjur och har motsatt effekt på bytesdjur. Människor som utsätts för lukten blir stressade och reagerar på den som om de vore bytesdjur. Fynden presenteras i den vetenskapliga tidskriften Scientific Reports. De flesta djur använder sig av sitt luktsinne för att hitta partner, leta upp mat och upptäcka fara. Dessa naturligt förekommande lukter, eller kemiska signaler, består normalt av hundratals olika luktmolekyler som ofta är artspecifika. Lukten av blod däremot skiljer sig åt då den är viktig för ett stort antal djurarter, både för rovdjur och bytesdjur. Därför tror man att blodlukten kan ha sitt ursprung i en enda ”mat- och varningsmolekyl” som är evolutionärt bevarad. Nu rapporterar forskare vid Karolinska Institutet att de kan ha hittat denna molekyl, nämligen trans-4,5-epoxi-(E)-2-decenal, förkortat E2D. Sant tvärvetenskapligt projekt – Vi har arbetat nära professor Matthias Laska på Linköpings universitet, som isolerade molekylen från grisblod och först upptäckte att rovdjur lockades till lukten av E2D. Tillsammans testade vi luktmolekylen på blodsugande flugor, vargar, möss och människor, så det var ett sant tvärvetenskapligt projekt, säger forskningsledaren för studien, docent Johan Lundström vid institutionen för klinisk neurovetenskap på Karolinska Institutet. Flugan gillade lukten lika mycket som lukten av äkta blod. När vargarna kände lukten av E2D, som nu var utsmetad på en träbit, slickade, bet och skyddade de träbiten som om det vore ett riktigt blodigt byte. När lukten sedan testades på möss var reaktionen helt annorlunda. Mössen visade på flyktbeteende och försökte hålla sig borta från lukten precis som de gör när de känner riktig blodlukt. Ryggade tillbaka och fick handsvett I försök med människor blev försökspersonerna utsatta för en rad olika lukter, däribland E2D, medan deras rörelser mättes. När de kände lukten av E2D ryggade de tillbaka som för att undvika lukten, trots att den inte uppfattades som obehaglig. De fick också mer handsvett. Försökspersonerna fick även i uppgift att så snabbt som möjligt försöka lokalisera bilder av ansikten som kan uppfattas som emotionella på en datorskärm. När de blev exponerade för E2D förbättrades förmågan att hitta de emotionella bilderna. Tidigare studier har visat att denna förmåga förstärks i hotfulla situationer, vilket tyder på att människor omedvetet uppfattar blodlukten som ett hot. – E2D verkar aktivera hela vårt generella försvarssystem. Vårt fynd överensstämmer med paleontologiska data som visar att våra allra första släktingar, de tidiga primaterna, troligen var insektsätare och främst bytesdjur. Den moderna människan är utan tvekan ett rovdjur, men vi utvecklades förmodligen från en bytesart och vissa aspekter av detta drag sitter kvar, säger försteförfattare Artin Arshamian, postdok i Johan Lundströms forskargrupp. Framöver vill forskarna studera hjärnmekanismerna bakom de observerade beteendena och om E2D, och därmed blodlukt, kan påverka än mer komplexa beteenden såsom beslutsfattande. Kan ha betydelse för vissa yrkesgrupper – Detta skulle vara oerhört viktigt för personer som dagligen jobbar och fattar svåra beslut samtidigt som de känner lukten av blod, som traumakirurger och sjuksköterskor. Blod är grundläggande för allt levande så det är kanske inte så konstigt att det kan påverka oss så starkt, säger Johan Lundström. Forskningen finansierades av Knut och Alice Wallenbergs Stiftelse, Vetenskapsrådet, The Netherlands Organisation for Scientific Research (NWO) och Riksbankens Jubileumsfond. Ingen av studieförfattarna har rapporterat några intressekonflikter. Publikation ”A mammalian blood odor component serves as an approach-avoidance cue across phylum border - from flies to humans” Artin Arshamian, Matthias Laska, Amy R. Gordon, Matilda Norberg, Christian Lahger, Danja K. Porada, Nadia Jelvez Serra, Emilia Johansson, Martin Schaefer, Mats Amundin, Harald Melin, Andreas Olsson, Mats J. Olsson, Marcus Stensmyr & Johan N. Lundström Scientific Reports, online 20 oktober 2017 
 Open menu Share
0		0	
10/21/17--05:00: 15 miljoner i projektanslag från Familjen Erling-Perssons stiftelse
Två forskare vid Karolinska Institutet får sammanlagt 15 miljoner kronor i projektanslag från Familjen Erling-Perssons stiftelse. Finansieringen delas ut över en treårsperiod. I sitt stöd till forskning prioriterar Familjen Erling-Perssons stiftelse projekt med fokus på vård och hälsa. Forskningen ska gärna vara patientnära och tillämpningsinriktad och bygga på tvärvetenskapligt samarbete. De två projekt som nu får anslag avser forskning inom områdena reumatism/immunologi respektive patientnära digitala verktyg för diagnostik. Projekt: Utveckla ett vaccin mot reumatoid artrit Forskningsledare: Rikard Holmdahl, professor vid institutionen för medicinsk biokemi och biofysik Anslag: 9 miljoner kronor Mer om Rikard Holmdahls forskning Projekt: Patientnära diagnostik av cancer och infektionssjukdomar med mobil digital mikroskopi och artificiell intelligens Forskningsledare: Johan Lundin, gästprofessor vid institutionen för folkhälsovetenskap Anslag: 6 miljoner kronor 
 Open menu Share
0		0	
10/21/17--05:00: Sju internationella masterstudenter tog emot årets stipendier
För sjätte året i rad har Karolinska Institutet Global Master’s Scholarship delats ut till masterstudenter utanför Europa. Studenterna har på excellenta meriter antagits till något av Karolinska Institutets (KI) åtta globala mastersprogram. KI har i år igen haft det högsta söktrycket av alla svenska universitetet som deltar i Universitets- och Högskolerådet utlysta masteromgångar. I år var det sju masterstudenter av 1 500 sökande som fick ta emot stipendiet värt 180 000 till 360 000 kronor vid en ceremoni den 17 oktober. Stipendierna ska täcka studenternas studieavgift till ett värde av 180 000 till 200 000 kronor per år och medlen kommer från Universitets- och Högskolerådet, UHR. – Det här är en viktig del i KI:s strategi och arbete med att bli ett mer internationellt universitet, säger Anna Lena Paulsson, chef på Internationella Kansliet vid KI. Meritbaserat stipendium Stipendiet är helt meritbaserat och utgår från studentens betyg, arbetslivserfarenhet, forskningserfarenhet och ett så kallat motivationsbrev som studenterna själv får skriva i sin ansökan. En av stipendiaterna är Fatematuj Juhara från Bangladesh som studerar Toxikologi. – Anledningen till att jag valde KI, som många andra här, var för det goda ryktet och kvalitén. KI är prestigefullt universitet med en vision som jag delar. Jag har alltid vetat att jag vill jobba inom hälso-och sjukvården och genom att vara en aktiv student på KI kan jag bli en del av KI’s vision om att förbättra människors hälsa, säger Fatematuj Juhara. Stipendiaten Shuhan Xu från Singapore studerar masterprogrammet i molekylära tekniker i livsvetenskaperna, vilket är ett samarbetsprogram mellan KI, KTH och Stockholms Universitet. – Jag var utbytesstudent på KI förra året och jag älskade det! Alla är så vänliga och trevliga, säger han. KI ligger i forskningens framkant, och jag vill verkligen vara en del i att fortsätta föra forskningen framåt, säger Shuhan Xu. Högst söktryck i Sverige Inför hösten 2017 sökte över 3300 studenter från 128 länder till KI:s globala masterprogram och KI är också det lärosäte i Sverige som har flest sökande per program till de internationella masterprogrammen. Under ceremonin var rektor Ole Petter Ottersen på plats för att dela ut stipendierna. – Det är fantastiskt roligt, det här är studenter som är väldigt ambitiösa från olika delar av världen och berikar vårt universitet, säger han. 
 Open menu Share
0		0	
10/24/17--05:31: Kronprinsessparet på seminarium om barns livsstil
I fredags anordnade Generation Pep ett halvdagsevent på KI för att informera, inspirera och sammanföra människor som man tror kan förbättra barn och ungdomars möjligheter att leva ett friskt och hälsosamt liv. Utöver Kronprinsessparet, andra talare och paneldebattörer, deltog även KI:s rektor Ole Petter Ottersen och professor Carl Johan Sundberg i programmet. 
 Open menu Share
0		0	
10/25/17--02:45: Karolinska Institutets kommentar angående Dr Ahmadreza Djalali
Kommentar: On 23 October 2017, Nature writes on the prosecution of Ahmadreza Djalali, a PhD and former research associate of Karolinska Institutet: “A judge in Tehran has ordered the death penalty for Iranian researcher Ahmadreza Djalali, according to his wife and diplomatic sources in Italy.” Today Reuters confirms that Dr Djalali has been sentenced to death in Iran on suspicion of espionage. As Vice-Chancellor of Karolinska Institutet, Sweden, I would like to express my deepest concern over the detention of Dr. Ahmadreza Djalali who was arrested last year in Iran and who could now face the death penalty. As of today the evidentiary basis of his arrest remains undisclosed. Dr. Djalali is an Iranian-born resident of Sweden and received his PhD in disaster medicine in 2012 at Karolinska Institutet. He was affiliated with Karolinska Institutet until 2016. He teaches at the Università degli Studi del Piemonte Orientale, Italy, and Vrije Universiteit Brussel, Belgium. For many years, he has worked with researchers from all over the world to improve the capacity of hospitals in countries suffering from extreme poverty or affected by disasters and armed conflicts. Karolinska Institutet – a medical university and a Scholars at risk member – is strongly committed to academic freedom and human rights. All citizens are entitled to due process and a fair trial, and no citizen should be subjected to the death penalty. The death penalty is an act of violence that creates more violence and that is in conflict with human dignity, a wealth of research, and all the values our universities stand for. We ask that Dr Djalali be subjected to due process and fair trial. Ole Petter Ottersen, rektor vid Karolinska Institutet 
 Open menu Share
0		0	
10/26/17--03:04: Resultat av tidigare screeningar viktigt för beslut om cellprov efter 60 år
Att screenas på nytt i 60-årsåldern minskar risken för cancer i livmoderhalsen för kvinnor som har haft onormala cellprover tidigare. Även de som inte tog cellprover i 50-årsåldern har en minskad risk för livmoderhalscancer om de screenas på äldre dagar, visar forskare vid Karolinska Institutet. Studien, som publiceras i PLOS Medicine, är viktig för riktlinjerna kring vid vilken ålder screening kan avslutas. Trots screening med gynekologiska cellprover drabbas relativt många kvinnor över 60 år av livmoderhalscancer. Det pågår en diskussion om när screening bör avslutas och vilka kriterier som ska gälla för detta. Olika länder avslutar screening vid skilda åldrar och i Sverige höjdes nyligen den övre åldersgränsen till 64 år. Forskare vid Karolinska Institutet har genomfört en nationell studie, där de har följt över en halv miljon kvinnor födda mellan 1919 och 1945 för att undersöka förekomsten av livmoderhalscancer efter 60 års ålder. Forskarna har tittat på hur stor risk kvinnorna har att drabbas av livmoderhalscancer mellan 61 och 80 år beroende på kvinnornas screeninghistorik i 50-årsåldern. De jämförde också risken att drabbas av livmoderhalscancer beroende på om kvinnorna hade screenats efter 60 års ålder eller ej. Insjuknade i livmoderhalscancer Resultatet visar att fem av tusen kvinnor över 60 år som inte hade screenats med några cellprover i 50-årsåldern insjuknade i livmoderhalscancer. Men om kvinnorna screenades i åldern 61-65 år minskade risken med 58 procent, motsvarande 3,3 cancerfall per tusen kvinnor. För kvinnor som tidigare haft onormala cellprover i 50-årsåldern var riskminskningen från screening i 61-65-årsåldern också påtaglig. – Det är möjligt att man bör ta närmare hänsyn till resultatet av kvinnornas tidigare screeningundersökningar när man avgör vid vilken ålder screeningen kan avslutas, säger Pär Sparén, professor vid institutionen för medicinsk epidemiologi och biostatistik på Karolinska Institutet som lett studien. Normala cellprover  För den grupp kvinnor som enbart haft normala cellprover i 50-årsåldern minskade inte cancerrisken med nya cellprover. Däremot observerade forskarna ett lägre antal avancerade cancerfall i åldrarna 61-65 år i och med att cancerfallen upptäcktes i ett tidigare stadium med hjälp av screening. Studien har finansierats av stiftelsen för Strategisk Forskning, Cancerfonden och Vetenskapsrådet. Publikation Effectiveness of cervical screening after age 60 according to screening history: nationwide cohort study Jiangrong Wang, Bengt Andrae, Karin Sundström, Alexander Ploner, Peter Ström, K. Miriam Elfström, Joakim Dillner, Pär Sparén PLOS Medicine, online 24 oktober 2017 
 Open menu Share
0		0	
10/26/17--03:04: Blodförtunnande läkemedel kopplas till minskad demensrisk vid förmaksflimmer
Blodförtunnande läkemedel minskar inte bara risken för stroke hos patienter med förmaksflimmer, utan kan även kopplas till minskad risk för demens vid förmaksflimmer. Det visar en ny registerbaserad studie i European Heart Journal från Karolinska Institutet och Danderyds sjukhus. Tidigare studier har visat att patienter med den vanliga hjärtrytmrubbningen förmaksflimmer löper ökad risk för stroke och demens. Orala antikoagulantia, blodförtunnande läkemedel, har visat sig minska risken för stroke men det har inte varit känt huruvida de även kan förebygga demens hos patienter med förmaksflimmer. En teori har varit att läkemedlen inte bara skyddar mot större blodproppar, utan även mot små blodproppar som ligger bakom oupptäckta mikroinfarkter som så småningom leder till kognitiv försämring. Genom att analysera data från svenska register har Mårten Rosenqvist och Leif Friberg vid institutionen för kliniska vetenskaper, Danderyds sjukhus, vid Karolinska Institutet undersökt sambandet mellan blodförtunnande läkemedel och demens hos patienter med förmaksflimmer. Forskarna identifierade alla patienter i Sverige som hade förmaksflimmer under åren 2006–2014. Av totalt 444 106 patienter diagnostiserades 26 210 med demens under studietiden. Större effekt ju tidigare behandlingen satts in Vid studiens start tog färre än hälften av patienterna blodförtunnande läkemedel för att förhindra blodproppar. De som tog blodförtunnande hade 29 procent lägre risk att utveckla demens än patienter som inte stod på sådan behandling vid studiens start. När forskarna undersökte vad som hände under den tid som patienterna fortsatte att ta läkemedlen, fann de en riskreduktion för demens med hela 48 procent. De fann också att den skyddande effekten var större ju tidigare behandlingen sattes in och att effekten var likartad för det äldre blodförtunnande läkemedlet warfarin och nyare orala antikoagulantia. – Även om vi inte kan bevisa att det finns ett orsakssamband, anser vi att resultaten starkt tyder på att blodförtunnande läkemedel skyddar mot demens hos patienter med förmaksflimmer, säger professor Mårten Rosenqvist. De nya resultaten är viktiga ur ett kliniskt perspektiv. – Patienter som står på blodförtunnande läkemedel i syfte att förebygga stroke slutar ofta att ta läkemedlen efter några år. Läkare bör förklara för sina patienter hur dessa läkemedel fungerar och varför de ska användas. Ingen hjärna kan på längre sikt stå emot en konstant tillförsel av mikroskopiska blodproppar, säger docent Leif Friberg. Studien saknar specifik finansiering, och ingen av författarna har uppgett att det finns några intressekonflikter i förhållande till den aktuella studien. Leif Friberg har tidigare erhållit konsultarvoden från Bayer, BMS, Pfizer och Sanofi. Mårten Rosenqvist har erhållit bidrag och/eller konsultarvoden från Bayer, Boehringer-Ingelheim, BMS, Medtronic, Pfizer, Roche, Sanofi, St Jude Medical och Zenicor. Publikation “Less dementia with oral anticoagulation in atrial fibrillation” Leif Friberg och Mårten Rosenqvist European Heart Journal, online 25 oktober 2017. doi:10.1093/eurheartj/ehx579 
 Open menu Share
0		0	
10/27/17--03:40: Stor kartläggning av cerebral pares i Uganda minskar kunskapsluckor
Cerebral pares, CP, är betydligt vanligare och har högre dödlighet i Uganda än i västvärlden. Funktionshindret uppstår dessutom relativt ofta efter den första levnadsmånaden, troligen till följd av malaria. Det visar den hittills största populationsbaserade studien om förekomsten av CP i Afrika, som genomförts av forskare vid Karolinska Institutet och Makerere University i Kampala. Resultaten publiceras i The Lancet Global Health. Register- och epidemiologiska studier från höginkomstländer i västvärlden visar att ungefär tio procent av alla barn har någon form av neurologisk utvecklingsstörning och att cirka två barn av tusen har cerebral pares (CP). Motsvarande information saknas för låg- och medelinkomstländer eftersom det finns få välgjorda, populationsbaserade studier i dessa länder. För att bättra på kunskapsläget har forskare vid Karolinska Institutet kartlagt förekomsten av CP i Uganda i subsahariska Afrika. Informationen kan bidra till utvecklingen av nationella vårdprogram och internationella initiativ för barn med funktionshinder. – I många länder är barn med funktionshinder negligerade och diskriminerade och lever under svåra omständigheter. Ett första steg att förändra detta är att visa att dessa barn finns och hur vanligt förekommande olika tillstånd är, säger professor Hans Forssberg vid institutionen för kvinnors och barns hälsa på Karolinska Institutet som lett studien. Långvarigt samarbete med stöd från SIDA Uganda saknar folkbokföringsregister och myndigheterna vet varken hur många barn som föds eller hur många som utvecklar funktionshinder. Därför har forskarna använt sig av ett så kallat health and demographic surveillance system som Karolinska Institutet varit med att bilda tillsammans med Makerere University i Kampala, Uganda, med stöd från SIDA. Sedan 2005 har fältarbetare samlat in information om bland annat födslar, dödsfall och migration för alla invånare på landsbygden i en del av östra Uganda. I den insamlingsrunda som skedde våren 2015 screenades över 30 000 barn för cerebral pares. Resultaten visar att CP i åldern 2-17 år är cirka 50 procent vanligare i Uganda än i västvärlden. I Uganda var dessutom förekomsten av CP dubbelt så hög i åldersgruppen 2-7 år jämfört med bland 8-17-åringarna. – Detta tolkar vi som att dödligheten är hög i synnerhet bland barn med svåra funktionshinder, och att insjuknandet i CP därför är mer än dubbelt så högt i Uganda än i västvärlden. Fyndet om ökad dödlighet behöver följas upp i en longitudinell studie, och om det bekräftas leda till förbättrat omhändertagande av drabbade barn, säger Hans Forssberg. Andra orsaker bakom funktionshindret Kartläggningen visar också att orsaken till att barn utvecklar CP skiljer sig från höginkomstländer, där cirka 40 procent av de drabbade är för tidigt födda. I Uganda var enbart två procent av barnen med CP för tidigt födda, troligen på grund av att barn som föds för tidigt ofta inte överlever. – Det här är något som behöver beaktas i samband med att det nu startas program för att öka överlevnaden för barn som föds för tidigt. Det är viktigt att man samtidigt skyddar hjärnan så att de överlevande barnen inte utvecklar cerebral pares, säger Hans Forssberg. En fjärdedel av barnen i Uganda fick sin hjärnskada efter den första levnadsmånaden, jämfört med endast fem procent i höginkomstländer. I intervjuer berättade vårdnadshavarna att dessa barn fötts och utvecklats normalt fram till att de plötsligt insjuknat med feberattacker och krampanfall. Eftersom malaria är vanligt i området är det enligt forskarna troligt att hjärnan skadats av en malariainfektion, något som skulle kunna förhindras genom infektionsförebyggande åtgärder eller bättre behandling. Studien finansierades av Vetenskapsrådet och Stiftelsen Promobilia. Publikation ”Prevalence of cerebral palsy in Uganda: a population-based study” Angelina Kakooza-Mwesige, Carin Andrews, Stefan Peterson, Fred Wabwire Mangen, Ann Christin Eliasson, Hans Forssberg The Lancet Global Health, online 25 oktober 2017 
 Open menu Share
0		0	
10/28/17--02:32: KI-forskare får elva miljoner kronor från AFA Försäkring
Fyra forskare vid Karolinska Institutet får ta del av drygt elva miljoner kronor i forskningsanslag från AFA Försäkring. Deras forskning ska bidra till att minska arbetsskador och långvarig sjukfrånvaro. Magnus Helgesson, Institutionen för klinisk neurovetenskap, får 4 200 000 kronor för att studera vilken roll kombinationen av fysiska och psykosociala belastningar spelar för sjukfrånvaro bland anställda inom vård och omsorg. Studien gör det möjligt att identifiera hur riskfaktorer och så kallade friskfaktorer påverkar de anställdas sjukfrånvaro. Sara Gunnare, Institutet för miljömedicin, får 2 878 000 kronor för att kartlägga ögonfransstylisters och nagelteknologers hälsa, arbetsmiljö och kännedom om skyddsutrustning. Hon ska också mäta exponeringen för akrylater som finns i de produkter som används av dessa yrkesgrupper och kan orsaka luftvägsbesvär och eksem. Annika Lindahl Norberg, Institutet för miljömedicin, får 2 229 000 kronor för att undersöka vilka arbetsmiljöfaktorer som påverkar sjuksköterskors och barnmorskors vilja att stanna i en tjänst som inkluderar nattarbete. Studien går ut på att öka kunskapen om hur natt- och skiftarbete kan kombineras med god hälsa, motivation och engagemang i arbetet. Anneli Julander, Institutet för miljömedicin, får 2 116 000 kronor för att kartlägga effekten av kortvarig och upprepad hudkontakt med nickel i yrken där exponeringen inte betraktas som hög. Tidigare forskning har undersökt yrken där exponeringen för nickel är hög, men kunskap saknas om effekten av daglig kontakt med nickel i yrken där exponeringen är mer diffus. 
 Open menu Share
0		0	
10/31/17--03:01: Angående CEPN:s yttrande om misstänkt oredlighet i forskning
Kommentar: Expertgruppen för oredlighet i forskning vid Centrala etikprövningsnämnden, CEPN, har nu lämnat sitt yttrande till Karolinska Institutet avseende sex artiklar till vilka Paolo Macchiarini är huvudförfattare. Karolinska Institutet begärde ett yttrande av CEPN i juni 2016 för att utreda misstanke om oredlighet i forskning. Nu ska även författarna få inkomma med yttranden innan rektor vid Karolinska Institutet fattar beslut i ärendet. Någon tidpunkt för när beslutet kan fattas går i dag inte att fastställa. 
 Open menu Share
0		0	
10/31/17--03:01: Många gemensamma gener bakom astma, hösnuva och eksem
Forskare vid Karolinska Institutet har ingått i ett internationellt forskarlag som kartlagt genetiken bakom astma, hösnuva och eksem. I studien, som publiceras i Nature Genetics, identifierades över hundra gemensamma riskgener som förklarar varför alla dessa tre allergiska tillstånd ofta förekommer samtidigt. Astma, hösnuva och eksem är allergiska tillstånd som påverkar olika delar av kroppen: lungorna, näsan och huden. Det är känt sedan tidigare att tillstånden har många gemensamma genetiska riskfaktorer, men man har inte vetat exakt vilka gener som är inblandade. I den nya studien, som letts från QIMR Berghofer Medical Research Institute, Australien, har forskarna bland annat använt sig av data från det svenska tvillingregistret för att kartlägga var i arvsmassan de gemensamma generna är lokaliserade. – Denna kartläggning ökar förståelsen för varför vissa personer utvecklar både astma, hösnuva och eksem och ger oss nya ledtrådar om hur dessa tillstånd skulle kunna förebyggas och behandlas, säger Catarina Almqvist Malmros, professor vid institutionen för medicinsk epidemiologi och biostatistik på Karolinska Institutet som är en av studiens huvudförfattare. 136 gemensamma genetiska variationer Genom jämförelser av genetiska variationer över hela genomet (så kallade genome-wide association studies, GWAS) hos drygt 360 000 individer lyckades forskarna identifiera 136 olika positioner i arvsmassan som var och en kan kopplas till ökad risk för alla tre tillstånden astma, hösnuva och eksem. De identifierade genetiska variationerna påverkar om närliggande gener slås på eller av, och forskarna tror att dessa gener i sin tur påverkar funktionen hos celler i immunsystemet. Forskarna undersökte också om miljöfaktorer kan påverka om generna slås på eller av, vilket visade sig vara fallet för flera av de identifierade generna. Bland annat fann man att en gen kallad PITPNM2 var mer benägen att stängas av hos personer som röker. När denna gen stängs av ökar risken att utveckla allergier. Studien är ett internationellt samarbete mellan forskare i Australien, Tyskland, Nederländerna, Norge, Sverige, Storbritannien och USA och har många olika finansiärer, bland annat Vetenskapsrådet och Hjärt-Lungfonden samt Australiens National Health and Medical Research Council (NHMRC). Inga potentiella intressekonflikter har rapporterats av studieförfattarna. Publikation “Shared genetic origin of asthma, hay fever and eczema elucidates allergic disease biology” Manuel A Ferreira , Judith M Vonk, Hansjörg Baurecht, Ingo Marenholz, Chao Tian, Joshua D Hoffman, Quinta Helmer, Annika Tillander, Vilhelmina Ullemar, Jenny van Dongen, Yi Lu, Franz Rüschendorf, Jorge Esparza-Gordillo, Chris W Medway, Edward Mountjoy, Kimberley Burrows, Oliver Hummel, Sarah Grosche, Ben M Brumpton, John S Witte, Jouke-Jan Hottenga, Gonneke Willemsen, Jie Zheng, Elke Rodríguez, Melanie Hotze, Andre Franke, Joana A Revez, Jonathan Beesley, Melanie C Matheson, Shyamali C Dharmage, Lisa M Bain, Lars G Fritsche, Maiken E Gabrielsen, Brunilda Balliu, The 23andMe Research Team, AAGC collaborators, BIOS consortium, LifeLines Cohort Study, Jonas B Nielsen, Wei Zhou, Kristian Hveem, Arnulf Langhammer, Oddgeir L Holmen, Mari Løset, Gonçalo R Abecasis, Cristen J Willer, Andreas Arnold, Georg Homuth, Carsten O Schmidt, Philip J Thompson, Nicholas G Martin, David L Duffy, Natalija Novak, Holger Schulz, Stefan Karrasch, Christian Gieger, Konstantin Strauch, Ronald B Melles, David A Hinds, Norbert Hübner, Stephan Weidinger, Patrik K E Magnusson, Rick Jansen, Eric Jorgenson, Young-Ae Lee, Dorret I Boomsma, Catarina Almqvist, Robert Karlsson, Gerard H Koppelman & Lavinia Paternoster. Nature Genetics, online 30 oktober 2017, doi:10.1038/ng.3985 
 Open menu Share
0		0	
11/01/17--07:35: Troponin är förknippat med förhöjd risk att dö
Ett blodprov som mäter förekomsten av hjärtspecifika proteiner, troponiner, används på akutkliniker för att diagnostisera hjärtinfarkt hos patienter med bröstsmärta. Men även normalnivåer av proteinerna hos patienter utan hjärtinfarkt ökar risken att dö, visar en studie från Karolinska Institutet som publiceras i ansedda Journal of the American College of Cardiology. Patienter med mätbara troponinvärden borde därför utredas, anser forskarna. Troponiner läcker ut i blodet så att de blir mätbara med blodprov vid akut skada, såsom hjärtinfarkt eller blodpropp i lungan. Men även kroniskt läckage kan ge mätbara nivåer, såsom vid högre ålder, kronisk njursjukdom och svår hjärtsvikt. – Vi vet att en stor grupp av patienter har långvarigt förhöjda nivåer över normalnivån 14 ng/l. Den gruppen är större än antalet hjärtinfarktpatienter. Men hittills har sådana fynd inte lett till några åtgärder, eftersom vi inte har haft kunskap om vilka risker förhöjda nivåer innebär, säger Martin Holzmann, docent vid institutionen för medicin, Solna, vid Karolinska Institutet och överläkare vid Karolinska Universitetssjukhuset som lett studien. Långvarigt förhöjda troponinvärden För att ta reda på hur långvarigt förhöjda troponinvärden påverkar risken att dö eller drabbas av hjärtsjukdom, studerade forskarna journalerna för alla patienter över 25 år som sökt första gången för bröstsmärta under åren 2011–2014 på Funktion Akut Karolinska Universitetssjukhuset i Huddinge eller Solna. Minst två registrerade troponinvärden krävdes under uppföljningstiden på drygt tre år för att patienten skulle inkluderas i studien. Patienter med svår njursjukdom, akut hjärtinfarkt och andra akuta tillstånd uteslöts. Då återstod drygt 19 000 patienter. Övriga data hämtades från Socialstyrelsens patient-, läkemedels- och dödsorsaksregister. Knappt en tiondel av patienterna hade ett troponinvärde över normalnivån 14 ng/l och hälften av dem hade ingen tidigare diagnostiserad hjärtsjukdom. En tredjedel hade troponinvärden på 5–14 ng/l vilket betraktas som normalvärden, men visade sig vara starkt kopplat till död. I spannet 5–9 ng/l var risken att dö dubbelt så hög jämfört med referensgruppen som hade omätbara nivåer av troponin. I spannet 10–14 ng/l var risken tre gånger så hög. Av dem som hade troponinvärden över 50 ng/l dog en tredjedel inom ett år. Mätbara troponinvärden var också förknippat med högre risk för hjärtinfarkt och ännu högre risk för hjärtsvikt. Bra riskmarkör för hjärtsjukdom – Troponin är alltså en bra riskmarkör för hjärtsjukdom och risk att dö. Patienter med mätbara troponinvärden borde därför utredas. Det kan göras enkelt i primärvården med exempelvis ultraljud av hjärtat, vilket kan påvisa hjärtsjukdom. Och troponintest kan användas för att skilja ut vilka patienter som ska behandlas för till exempel förhöjt blodtryck eller höga kolesterolvärden. Vi måste bli bättre på att riskvärdera patienter, framför allt i primärvården, säger Martin Holzmann. Studien har gjorts i samarbete med Danderyds sjukhus och Sahlgrenska universitetssjukhuset och finansierats med hjälp av Stockholms läns landsting. Martin Holzmann har erhållit konsultarvoden från läkemedelsföretagen Actelion och Pfizer. Publikation Stable high-sensitivity cardiac troponin T levels and outcomes in patients with chest pain Andreas Roos, Nadia Bandstein, Magnus Lundbäck, Ola Hammarsten, Rickard Ljung, Martin J. Holzmann Journal of the American College of Cardiology (JACC), online 23 oktober 2017, DOI: 10.1016/j.jacc.2017.08.064 
 Open menu Share
0		0	
11/02/17--01:19: Vetenskap blir konst
Den 31 oktober öppnade bildutställningen Den osynliga kroppen på Sven-Harrys konstmuseum i Stockholm. En rad forskare vid KI medverkar med bilder från den egna forskningen. Den nya konstutställningen Den osynliga kroppen berättar historier om pågående medicinsk forskning med bilden som utgångspunkt. – I mitt arbete med forskningskommunikation har jag ofta upplevt det besvärligt att hitta ett sätt att tala om forskning på ett begripligt sätt utan att förenkla för mycket. Jag fick idén till utställningen när en forskare visade mig en fin bild från sin verksamhet. Vi märkte snart att vi fann ett bra sätt att samtala kring hennes forskning genom att utgå från bilden. Vackra bilder blir här en helt ny ingång till vetenskapen, sa den ansvarige projektledaren Mona Norman vid Ragnar Söderbergs stiftelse på vernissagekvällen. Den aktuella bilden var tagen i Maria Kaspers forskargrupp, vid institutionen för biovetenskaper och näringslära vid KI, och visade ett område i huden där cancer lätt uppstår. Hennes labb studerar hårsäckens stamceller för att förstå deras samband till sårläkning och cancer. – Möjligheten att få tillgång till ett avancerat mikroskop för att kunna ta den här typen av bilder, där vi bland annat kan studera enskilda cancercellers utveckling, var skälet till att jag valde att förlägga min forskning på KI, sa Maria Kasper som gästade vernissagen tillsammans med doktoranden Karl Annusver, fotografen bakom bilden.    I utställningen samlas en rad verk som skildrar det som inte kan ses med blotta ögat och som ger oss nya kunskaper om hur den friska och sjuka kroppen fungerar. Men bilderna är också vackra att se på, de är konstverk, som efter utställningens planeras auktioneras ut till forskningsstödjande ändamål. Och det finns likheter mellan konst och vetenskap, menar forskaren Saida Hadjab vid institutionen för neurovetenskap, KI. – Kreativitet är en väldigt viktig ingrediens i både konstnärers och forskares arbete. Hon medverkar själv med två bilder i utställningen och är en av projektets två vetenskapliga koordinatorer. Hennes stora bildintresse är en viktig motiverande faktor under forskningsarbetet framför mikroskopet. – Jag letar efter bilder som är förklarande men också vackra. En vacker bild ökar möjligheten att få fram dess budskap, säger hon. Utställningen, som pågår fram till 7 januari 2018, är ett initiativ av Ragnar Söderbergs stiftelse, i samarbete med Sven-Harrys konstmuseum. Utställningen visar också verk från  Hagströmerbiblioteket, Lennart Nilsson Photography och forskare vid ett flertal universitet. I samband med utställningen hålls en rad populärvetenskapliga föreläsningar. Läs mer om utställningen på denosynligakroppen.se. Text: Cecilia Odlind Hela listan på medverkande forskare från KI: Eduardo Guimaraes // Christian Göritz lab John Schell // Fredrik Lanner lab Carmelo Bellardita // Ole Kiehn lab Tomas McKenna // Maria Eriksson lab Elisa Floriddia // Fanie Barnabé-Heider lab Javier Calvo Garrido // Anna Wredenberg lab Anders Hånell // Histology course, Neuroscience department Cajsa Classon // Liv Eidsmo lab Saida Hadjab // François Lallemend lab Karl Annusver // Maria Kasper lab Jan Krivanek // Igor Adameyko lab Shigeaki Kanatani & Laura Heikkinen // Per Uhlén lab Katarzyna Malenczyk // Tibor Harkany lab Sten Linnarsson // Sten Linnarsson Lab Matthijs C. Dorst // Gilad Silberberg lab Ada Delaney // Camilla Svensson lab Margherita Zamboni // Jonas Frisén lab Laura Comley // Eva Hedlund lab Nicola Crosetto // Nicola Crosetto lab Sebastian Hildebrand // Fredrik Lanner lab Daniel Fürth // Konstantinos Meletis lab Sofie Ährlund-Richter // Marie Carlén lab Tomas McKenna // Maria Eriksson lab Benjamin Götte // Gerald McInerney lab Anna Rising Lab 
 Open menu Share
0		0	
11/06/17--00:47: KI tar hem storpott i Vetenskapsrådets medicin och hälsa-utlysning
Av 204 beviljade ansökningar går 116 till Karolinska Institutet, som sammanlagt får ta emot nära 490 miljoner kronor. Sammanlagt delar Vetenskapsrådet ut drygt 1 miljard kronor till forskning inom medicin och hälsa. De fyra forskare på Karolinska Institutet som beviljats mest i Vetenskapsrådets stora utlysning inom området medicin och hälsa 2017 får vardera nio miljoner kronor fördelat på fem år. Abdel El Manira, institutionen för neurovetenskap, får projektbidrag för sin forskning om organisationen av neuronala nätverk som styr motoriska rörelser. Johan Ericson, institutionen för cell- och molekylärbiologi, får projektbidrag för sin forskning om identifiering av en klockmekanism som kontrollerar produktionen av motorneuron och serotonerga nerver från neutrala stamceller. Tomas Olsson, Institutionen för klinisk neurovetenskap, får projektbidrag för sin forskning om genetik och patogenes vid neuroinflammation med fokus på multipel skleros. Thomas Renné, institutionen för molekylär medicin och kirurgi, får projektbidrag för sin forskning om samverkan mellan koagulation, inflammation och medfött immunförsvar. Proof of Concept inom livsvetenskap Vetenskapsrådet har även fattat beslut om projektbidrag för Proof of Concept inom livsvetenskap. Syftet med bidraget är att överbrygga gapet mellan grundforskning och kommersialisering av forskningsresultat. Två forskare vid Karolinska Institutet får vardera 1,2 miljoner kronor. Ulf Eriksson, institutionen för medicinsk biokemi och biofysik, får bidrag för utveckling av nya läkemedelskandidater för stroke, fibros och cancer. Agneta Richter Dahlfors, institutionen för neurovetenskap, får bidrag för utveckling av optotracers för studier av bakteriell biofilm inuti en infekterad värdorganism. 
 Open menu Share
0		0	
11/06/17--05:08: Fertilitetsbevarande med hormonstimulering ökade inte risken för återfall i bröstcancer
Kvinnor som fick hormonstimulering som fertilitetsbevarande behandling drabbades inte av återfall i bröstcancer oftare än kvinnor som inte fick denna behandling. Det visar en ny studie från Karolinska Institutet som publiceras i tidskriften Breast Cancer Research and Treatment. Resultatet kan komma att påverka de kliniska riktlinjerna för unga cancerpatienter som önskar bevara sin fertilitet. Kvinnor med bröstcancer ges ofta inte fertilitetsbevarande behandling på grund av rädsla för att de hormonbehandlingar som krävs för att kunna ta ut ägg eller embryon för infrysning skulle kunna påverka risken för canceråterfall. Forskare vid Karolinska Institutet har nu undersökt hur fertilitetsbevarande behandling påverkar återfallsrisken i bröstcancer. I studien ingick 188 kvinnor som hade bröstcancer och som genomgått fertilitetsbevarande åtgärder från 1999 till 2013 i Stockholms läns landsting. I kontrollgruppen ingick data från 378 kvinnor som hämtades från det regionala bröstcancerregistret. Med hjälp av dessa data kunde forskarna följa förloppet både för kvinnor som genomgått fertilitetsbevarande behandling och de som inte fått någon fertilitetsbevarande behandling under samma period. Viktig faktor för livskvaliteten Resultaten visade att kvinnor som fått hormonell stimulering inte drabbades av återfall oftare än de icke-exponerade kvinnorna i kontrollgruppen. Resultaten gällde även efter efter justering för ålder och datum för diagnos, tumörstorlek, östrogenreceptorstatus, tumörspridning till lymfkärl och cellgiftsbehandling. – Resultaten från vår studie kan komma att påverka kliniska riktlinjer för unga cancerpatienter som vill genomföra fertilitetsbevarande behandlingar. Möjligheten att kunna bilda familj anses idag vara en mycket viktig faktor för livskvaliteten hos unga människor som överlevt cancer, säger ansvarige forskaren Kenny Rodriguez-Wallberg vid institutionen för onkologi-patologi, Karolinska Institutet. Detta arbete finansierades genom medel från Vetenskapsrådet, Svenska Sällskapet för Medicinsk Forskning, Svenska Läkaresällskapet, Cancerfonden, Radiumhemmets Forskningsfonder, Stockholms läns landsting (ALF) och Karolinska Institutet. Dr Rodriguez-Wallberg får ett kliniskt forskningsbidrag från Stockholms läns landsting. Publikation “Safety of fertility preservation in breast cancer patients in a register-based matched cohort study” Rodriguez-Wallberg KA, Eloranta S, Krawiec K, Lissmats A, Bergh J, Liljegren A. Breast Cancer Research and Treatment, online 2 november 2017 
 Open menu Share
0		0	Ungdomar med lägre skolbetyg än sina jämnåriga kamrater löper ökad risk för psykisk ohälsa och självmordsförsök. Nu visar forskare från Karolinska Institutet att denna risk följer med ända upp i medelåldern. Studien publiceras i tidskriften Acta Psychiatrica Scandinavica. I studien följdes över 26 000 kvinnor och män från sista året i grundskolan, vid ungefär 16 års ålder, upp till maximalt 46 års ålder. Information om skolbetyg länkades samman med information om sjukhusvård efter självmordsförsök. – Vi såg att ju lägre skolbetyg i årskurs 9, desto högre risk för ett senare självmordsförsök. Risken var fem gånger så hög hos eleverna med lägst betyg, jämfört med dem som fått högst betyg, säger Alma Sörberg Wallin, postdok vid institutionen för folkhälsovetenskap på Karolinska Institutet. Sambandet var lika starkt för kvinnor som för män. Varken socioekonomisk ställning i barndomen, psykisk sjukdom och självmordsbeteende hos föräldrarna eller invandrarbakgrund påverkade resultatet. Oklart vad som ligger bakom Det är fortfarande oklart vad som ligger till grund för sambandet mellan låga skolbetyg och psykisk ohälsa och självmordsförsök. En hypotes har varit att lägre kognitiv förmåga skulle kunna vara en underliggande orsak eftersom detta i tidigare forskning har visats vara kopplat till skolprestation och självmordsbeteende. I studien lades därför ett IQ-test i årskurs 6 till i den statistiska kontrollen. Forskarna fann dock inget stöd för denna hypotes. De såg tvärtom att högre IQ var kopplat till en något förhöjd risk för självmordsförsök hos kvinnor, med hänsyn taget till sambandet mellan kognitiv förmåga och betyg. – Vår forskning har visat att betygen är betydelsefulla som riskmarkör för framtida självmordsförsök. Det är bra att känna till för skolpersonal och andra som arbetar med att förebygga psykisk ohälsa hos elever och hos befolkningen i stort, säger Alma Sörberg Wallin. Ett folkhälsoproblem Skolan är ett ställe som lämpar sig bra för förebyggande interventioner och betygen skulle kunna utgöra en grund i detta arbete, menar forskarna. – Självmordsbeteende är ett folkhälsoproblem som vi behöver mer kunskap om för att kunna åtgärda på ett effektivt sätt, säger Alma Sörberg Wallin. Forskningsprojektets ledare, forskarassistent Daniel Falkstedt vid samma institution, betonar också att man ännu inte vet varför lägre betyg är kopplade till ökad risk för självmordsförsök. Är det för att sämre betyg leder till lägre uppnådd utbildning och sämre framtida möjligheter eller är dåliga betyg främst en indikation på andra, underliggande personliga problem med impulsivitet, uppförandestörningar eller psykisk ohälsa? Det blir något att besvara i kommande studier. Studien har finansierats av Forte, Forskningsrådet för hälsa, arbetsliv och välfärd. Författarna anger inga potentiella intressekonflikter. Text: Maria Ekström Publikation ”Suicide attempt predicted by academic performance and childhood IQ: a cohort study of 26 000 children” Sörberg Wallin A, Zeebari Z, Lager A, Gunnell D, Allebeck P, Falkstedt D. Acta Psychiatrica Scandinavica, online 8 november 2017, doi: 10.1111/acps.12817 
 Open menu Share
0		0	
11/08/17--05:04: Otydligt ledarskap och organisation i fokus i årets medarbetarenkät
Otydligt ledarskap, bristande kännedom om mål och strategier, samt försämrat arbetsklimat är några av resultaten från årets medarbetarenkät. Trots det skulle många anställda rekommendera Karolinska Institutet (KI) som arbetsgivare och majoriteten är nöjd med sin arbetsplats.   Många av KI:s anställda tycker att organisationen är otydlig, endast 55 procent av de nära 4 300 svarande i medarbetarenkäten 2017 uppger att det är tydligt vem som ansvarar för vad. Dessutom svarar bara 63 procent att de känner till och förstår KI:s övergripande mål och strategier. – Det här är några av de mest alarmerande områdena som identifierats genom årets enkät. Organisationen är otydlig och de anställda känner inte till de mål och strategier som finns, säger Mats Engelbrektson, HR direktör. Personalorganisationen Saco-S, med cirka 2 500 medlemmar på KI, har precis tagit del av resultaten och kommer nu att granska dem i mer detalj. Torkel Falkenberg, ordförande Saco-S, betonar vikten av en tydlig organisation. – Otydlighet på ledningsnivå skapar en otydlighet som genomsyrar hela organisationen, säger han. Torkel Falkenberg ser dock positiva tendenser inför framtiden. – I dag har vi en rektor som talar om hållbarhetsmålen och att det som vi arbetar med till vardags på KI också ska komma hela världen till godo. Det finns ett mål som inte bara handlar om excellens och det skapar en känsla av att vara en del av en global rörelse för en bättre värld, och påminner om att i hållbarhetsmålen ingår även ett hållbart arbetsliv. En organisation som är beständig och tar tillvara medarbetarnas kompetenser – också sett över tid, säger Torkel Falkenberg. Enligt rektor Ole Petter Ottersen är medarbetarundersökningen en bra grund för det strategiska arbetet. – Resultatet visar på vikten av att påbörja arbetet med en ny strategi och se över organisationen. En tydlig strategi och ändamålsenlig organisation är nödvändig för att skapa de bästa förutsättningarna för forskning och utbildning vid Karolinska Institutet, säger Ole Petter Ottersen. Sämre möjlighet till återhämtning Ett annat område som visar sämre resultat i årets enkät är arbetsklimatet. Trenden är negativ inom arbetsmängd, balans och återhämtning. Sämst balans upplever forskarassistenter, forskare, universitetslektorer och universitetsadjunkter. 38 procent av samtliga svarande uppger att deras sömn har störts någon eller några gånger per månad på grund av tankar på jobbet. – Vi ser en tendens till att balansen mellan arbete och fritid samt möjligheten till återhämtning har försämrats. Det är viktigt att vi stödjer våra chefer i sitt ansvar att tillsammans med medarbetarna prioritera arbetsuppgifter och att agera redan vid tidiga signaler på för hög arbetsbelastning och brist på återhämtning, säger Mats Engelbrektson HR ska nu analysera resultatet mer ingående innan man beslutar om vilka ytterligare åtgärder som behöver vidtas. Medarbetarindex stabilt jämfört med 2014 Medarbetarindex ligger relativt oförändrat (71 på en skala från 1 till 100) jämfört med föregående undersökning, som genomfördes 2014 (72). Index är ett mått på engagemang fördelat på arbetsklimat, organisation, ledarskap samt mål och strategier. Det finns även positiva utfall i årets enkät, ett av dem är de höga eNPS-värdena, det vill säga hur många som skulle rekommendera sin arbetsplats till en vän eller bekant, vilket har stigit. – Jag är glad över att den resa KI har varit igenom under de senaste tre åren inte har påverkat oss så negativt som man skulle kunna tro. Varför vet vi inte, men jag väljer att tolka det som att det finns en optimism och framtidstro inom KI. Rekommendationsgraden varierar dock kraftigt mellan institutionerna, säger Mats Engelbrektson. Nolltolerans mot diskriminering 200 personer (5 procent) har svarat att de utsatts för diskriminering, vilket är lägre jämfört med andra universitet och högskolor (7 procent) enligt Quicksearch, som har genomfört undersökningen. Det är en ökning från 2014 men jämförelsen är inte helt rättvisande då frågorna från de senaste undersökningarna inte är identiska. – Bara att det förekommer överhuvudtaget är en indikation på att någonting inte står rätt till, Saco-S tycker att KI ska arbeta proaktivt med den här frågan, säger Torkel Falkenberg. – Alla värden över noll är oacceptabla eftersom det råder nolltolerans mot diskriminering vid KI. Vi kommer alltid att fortsätta arbetet med att förebygga och hantera diskriminering, mobbning och trakasserier. Det är dock mycket glädjande att området lika behandling hamnar på tredje plats på listan över de mest positiva resultaten, säger Mats Engelbrektson. Enkäten omfattar personer som är anställda på lägst 40 procent på KI och har varit anställda under minst sex månader, en begränsning som har fått kritik. – Vi har valt att dra den gränsen för att värna om svarsfrekvensen, men inför nästa enkät funderar vi på att göra en egen undergrupp för de personer som är anställda på lägre procent, säger Mats Engelbrektson. Text: Karin Montgomery Om medarbetarenkäten Undersökningen, som är anonym, genomfördes under september och oktober i år. Enkäten omfattar personer som är anställda på minst 40 procent och har varit anställda under minst sex månader. Totalt 5 392 utskick gjordes och 4 297 personer slutförde undersökningen vilket ger en svarsfrekvens på 80 procent (75 procent år 2014). Resultatet kommer att presenteras på institutionerna från 31 oktober till 24 november. Handlingsplaner ska vara färdiga den 31 januari nästa år. 
 Open menu Share
0		0	
11/08/17--07:45: KI-forskaren Emma Frans nominerad till Stora journalistpriset
Emma Frans, forskare vid institutionen för medicinsk epidemiologi och biostatistik, har blivit nominerad till Stora journalistpriset i kategorin Årets Röst. Juryns motivering lyder: ”För att hon så underhållande tar striden mot faktaresistensen och med vetenskaplig skärpa avslöjar nätets seglivade myter". Emma Frans är postdoktor vid KI och forskar inom psykiatri och läkemedelsepidemiologi. Nyligen utkom hon med boken ”Larmrapporten – att skilja vetenskap från trams” (Volante). Vilka som vinner i de olika kategorierna avslöjas vid en prisutdelning i Bonniers Konsthall den 23 november. 
 Open menu Share
0		0	
11/08/17--21:00: Oväntat långvarig risk för återfall i bröstcancer
Kvinnor med östrogenreceptor-positiv bröstcancer har en betydande risk för återfall så långt som 20 år efter diagnos. Det visar en ny omfattande analys av ett internationellt forskarlag som publiceras i prestigefyllda The New England Journal of Medicine. Forskarna anser därför att läkare och patient bör diskutera om fem års hormonbehandling, vilket är standard i dag, ska förlängas för att minska återfallsrisken. Cirka 9 000 kvinnor får årligen en bröstcancerdiagnos i Sverige och globalt är bröstcancer den vanligaste cancerdiagnosen med 1.6–1.7 miljoner nyinsjuknade varje år. Var åttonde till var nionde kvinna i västvärlden och i Sverige riskerar att under sin livstid utveckla bröstcancer. Ungefär 80 procent av alla bröstcancrar är hormonkänsliga vilket innebär att de är beroende av kvinnliga könshormoner, framför allt östrogen, för att växa. Vid så kallad östrogenreceptor-positiv (ER-positiv) bröstcancer ges vanligen fem års hormonbehandling med aromatashämmare eller tamoxifen. Det är den standard som etablerades av Svenska Bröstcancergruppen i mitten av nittiotalet baserad på en svensk studie. Sedan några år tillbaka har patienter med extra hög återfallsrisk erbjudits tio års hormonbehandling. Studerade närmare 63 000 patienter Den aktuella analysen har genomförts av forskare från den globala forskningsorganisationen Early Breast Cancer Trialists’ Collaborative Group, EBCTCG, som består av drygt 600 forskare över hela världen, bland annat från Karolinska Institutet och andra svenska institutioner. Syftet var att undersöka hur stor återfallsrisken är hos kvinnor med ER-positiv bröstcancer upp till 20 år efter diagnos. Forskarna analyserade data från 88 tidigare genomförda randomiserade kliniska prövningar med närmare 63 000 patienter som alla fått hormonterapi i fem år och var fria från cancer när behandlingen avslutades. – Återfallsrisken för dessa kvinnor visade sig vara betydligt mer ihållande än vad vi hade förväntat oss, även hos kvinnor med relativt god prognos från början. För ett stort antal kvinnor återkom cancern och spred sig till andra ställen i kroppen upp till 15 år efter avslutad behandling, det vill säga 20 år efter diagnos, säger Jonas Bergh, professor vid institutionen för onkologi-patologi på Karolinska Institutet, överläkare vid Radiumhemmet och vice ordförande för EBCTCG varifrån studien utgår. Tumörstorlek och spridning avgör risk Risken för återfall var direkt kopplad till den ursprungliga tumörens storlek och hur många lymfkörtlar som cancern spridit sig till. Högst risk för återfall med spridd cancer, cirka 40 procents risk över en 15-årsperiod, hade kvinnor med stora tumörer och fyra eller fler cancerdrabbade lymfkörtlar. För kvinnor med mycket små tumörer och friska lymfkörtlar var den 15-åriga risken runt tio procent. Tidigare studier har visat att fem års behandling med tamoxifen minskar antalet återfall med hälften under själva behandlingsperioden och med nästan en tredjedel under de nästföljande fem åren. Aromatashämmare, som endast ges till kvinnor efter menopaus, är ännu effektivare. Nyare studier pekar på att tio års hormonbehandling skulle minska risken ytterligare. Alla bör överväga längre behandling Hormonbehandlingarna ger sällan allvarliga biverkningar, men aromatashämmare kan öka risken för led- och muskelbesvär och benskörhet, medan tamoxifen ger en något ökad risk för blodpropp och i mycket sällsynta fall kan ge upphov till cancer i livmoderslemhinnan. Tamoxifen och aromatashämmare anses ibland kunna påverka kvinnornas livskvalitet genom att ge liknande besvär som vid inträdet i klimakteriet. Vissa av dessa besvär är svåra att påvisa i så kallade placebokontrollerade studier. ­– Våra resultat visar att hormonkänslig bröstcancer bör resultera i en diskussion där den behandlande läkaren och patienten tillsammans väger nyttan mot riskerna av att fortsätta den hormonella behandlingen, säger Jonas Bergh. Forskningen finansierades av bland andra Cancer Research UK, the British Heart Foundation, och the Medical Research Council, UK. Inga kommersiella företag har sponsrat studien. Publikation “20-Year Risks of Breast-Cancer Recurrence after Stopping Endocrine Therapy at 5 Years” Hongchao Pan, Richard Gray, Jeremy Braybrooke, Christina Davies, Carolyn Taylor, Paul McGale, Richard Peto, Kathleen I. Pritchard, Jonas Bergh, Mitch Dowsett & Daniel F. Hayes. The New England Journal of Medicine, online 9 november 2017 
 Open menu Share
0		0	
11/09/17--02:20: 37 miljoner kronor till KI-forskare från Vetenskapsrådet
Vetenskapsrådet har fattat beslut om bidrag inom naturvetenskap och teknik samt humaniora och samhällsvetenskap. Sammanlagt får tolv forskare på Karolinska Institutet dela på över 37 miljoner kronor. Bidrag inom naturvetenskap och teknik Kristian Dreij, Institutet för miljömedicin, får totalt 3,2 miljoner kronor fördelat på fyra år för forskningsprojektet Biologiska effekter av felaktig transkription. Victoria Menendez-Benito, institutionen för biovetenskaper och näringslära, får totalt 3,2 miljoner fördelat på fyra år för forskningsprojektet Kartläggning av jästproteomets nedärvning i syfte att utforska mekanismerna bakom åldrande och föryngring. Rolf Ohlsson, institutionen för mikrobiologi, tumör- och cellbiologi, får 800 000 kronor under 2018 för utveckling av metoder för analyser av dynamiska kromatinstrukturer i enskilda celler. Ute Römling, institutionen för mikrobiologi, tumör- och cellbiologi, får totalt 3,25 miljoner kronor fördelat på fyra år för forskningsprojektet Cykliskt di-GMP signalering i Salmonella typhimurium. Jesper Tegnér, institutionen för medicin, får totalt 4,15 miljoner kronor fördelat på fyra år för forskningsprojektet On the Geometry of Cells – Manifold Learning, Dynamical Systems, and Single Cell Genomics. Roman Zubarev, institutionen för medicinsk biokemi och biofysik, får totalt 3 454 000 kronor fördelat på fyra år för forskningsprojektet Jonisering, protonisering, radikalisering och icke-ergodisk fragmentering av proteinjoner i gasfas. Bidrag inom humaniora och samhällsvetenskap Lisa Berlin Thorell, institutionen för klinisk neurovetenskap, får totalt 2 205 000 kronor fördelat på tre år för forskningsprojektet Relationen mellan emotionsreglering och ADHD i ett longitudinellt perspektiv. Lars Bäckman, institutionen för Neurobiologi, Vårdvetenskap och Samhälle, får totalt 4,6 miljoner kronor fördelat på fyra år för forskningsprojektet Kognition, hjärna och åldrande: Longitudinella analyser. Henrik Ehrsson, institutionen för neurovetenskap, får 1 050 000 kronor under 2018 för forskningsprojektet Sambandet mellan kroppsupplevelse, visuell varseblivning och minne: experimentella studier och biopsykologiska processer. Armita Golkar, institutionen för klinisk neurovetenskap, får totalt 2 046 000 kronor fördelat på tre år för forskningsprojektet Social reglering av stress och rädsla. Erika Laukka, institutionen för Neurobiologi, Vårdvetenskap och Samhälle, får totalt 2,4 miljoner kronor fördelat på tre år för forskningsprojektet Longitudinella luktförändringar i åldrandet. Vad predicerar ett försämrat luktminne? Johan Lundström, institutionen för klinisk neurovetenskap, får totalt 4 miljoner kronor fördelat på fyra år för forskningsprojektet Har luktsinnet en kritisk period? 
 Open menu Share
0		0	
11/09/17--03:30: Karolinska Institutet kommenterar UKÄ:s beslut i Macchiarini-ärendet
Kommentar: Universitetskanslersämbetet (UKÄ) riktar i dag allvarlig kritik mot Karolinska Institutet i ett tillsynsbeslut ställt till KI:s styrelse, konsistoriet, som gäller frågor relaterade till Paolo Macchiarinis verksamhet vid Karolinska Institutet under perioden 2013 till 2016. UKÄ har granskat ett antal frågor som faller inom ämbetets tillsynsansvar. UKÄ konstaterar i sitt beslut att KI har underlåtit att till fullo utreda Macchiarinis bisysslor, inte har utrett flera misstankar mot honom angående oredlighet i forskning, på ett ofullständigt sätt genomfört de utredningar om oredlighet i forskning som faktiskt har inletts avseende Macchiarini, samt har förlängt en av hans anställningar i strid med anställningsordning vid Karolinska Institutet. Med anledning av bristerna kommer UKÄ att under år 2018 följa upp KI:s arbete med åtgärdsplanen, granska styrdokument och ärenden inom utvalda områden och ta särskilda stickprov. Sammantaget framför UKÄ kritik som framkom i den externa utredning som konsistoriet beställde i februari 2016, efter den massiva kritik som riktades mot Karolinska Institutet i samband med SVT-dokumentären Experimenten. Den externa utredningen leddes av Sten Heckscher och presenterades i september 2016. Rekommendationerna i Heckschers utredning samt den internrevision som genomförts på Clintec, ligger till grund för den åtgärdsplan som dåvarande vikarierande rektor lade fram i oktober 2016. Konsistoriets ordförande Mikael Odenberg kommenterar i dag UKÄ:s beslut: – Det råder full samsyn mellan Karolinska Institutet och Universitetskanslersämbetet när det gäller KI:s hantering av ett antal frågor relaterade till Paolo Macchiarinis verksamhet. Det är uppenbart att jakten på vetenskaplig excellens gick överstyr och att allvarliga misstag och fel begicks vid KI. Under ledning av KI:s rektor pågår nu ett omfattande arbete med att implementera den åtgärdsplan som omhändertar rekommendationerna i den utredning som Sten Heckscher gjorde på konsistoriets uppdrag. Det är ett arbete som syftar till att snabbt rätta till uppenbara brister i bland annat regler, regeltillämpningar och arbetsrutiner, säger Mikael Odenberg och fortsätter: – Jag välkomnar att UKÄ under 2018 avser att följa upp arbetet med åtgärdsplanen. Det ser vi som ett stöd i vårt fortsatta arbete. Åtgärdsplanen är dock bara en liten del av det som måste göras. Långsiktigt handlar det om att förändra kultur och förhållningssätt, lyfta etikfrågorna till en högre nivå i såväl utbildning som forskning och säkerställa både en god regelefterlevnad och en hög etisk medvetenhet i alla delar av organisationen. Den omständigheten att rättsväsendet inte ansåg sig kunna ställa Macchiarini till svars understryker ytterligare det ansvar som faller på akademien att själv hålla rent. Rektor vid Karolinska Institutet Ole Petter Ottersen välkomnar också UKÄ:s beslut: – Beslutet kommer att följas upp och tillföras allt annat arbete som vi gör för regelefterlevnad och etisk medvetenhet i organisationen. Vi kommer även att knyta UKÄ:s genomlysning till vår nya Strategi 2030 som vi har påbörjat arbetet med. Nu måste vi se framåt. KI ska gå stärkt ut ur den kris som har varit, säger Ole Petter Ottersen. 
 Open menu Share
0		0	
11/09/17--07:33: Gener påverkar vad ögonen tittar på
Hur vi utforskar världen med våra ögon kan påverka alltifrån det sociala samspelet till vår förmåga att lära oss nya saker. I en studie som publiceras i Current Biology har forskare vid Karolinska Institutet visat att våra blickars rörelsemönster delvis styrs av våra gener. Vad vi tittar på i en situation påverkar vilken visuell information vi får tillgång till, men också vilken information vi går miste om. Skillnader i titt-beteende kan därför ha stor påverkan på exempelvis det sociala samspelet, hur vi agerar i trafiksituationer eller vad vi lär oss i olika situationer.  För att lära sig mer om hur sådana skillnader kan uppstå har forskare vid Karolinska Institutet, Indiana University och Uppsala Universitet, tagit hjälp av 233 tvillingpar i 10-14 års ålder, varav hälften var enäggstvillingar och hälften tvåäggstvillingar. Studiedeltagarna fick se 80 bilder med varierande innehåll medan forskarna mätte deras ögonrörelser under de tre sekunder som varje bild visades. – Bilderna hade både socialt och icke-socialt innehåll. Vi ville ha ett representativt urval av miljöer som man kan träffa på i sitt liv, säger Terje Falck-Ytter, forskare vid Center of Neurodevelopmental Disorders (KIND) på Karolinska Institutet. Enäggstvillingar rörde blicken på liknande sätt När forskarna analyserade hur blickarna rört sig över bilderna visade det sig att de genetiskt identiska tvillingparens titt-beteende var mer likt än tvåäggstvillingarnas. Likheterna gällde både vilken del av bilden som spanades in och vid vilken tidpunkt.  – Om den ena tvillingen exempelvis tittade på ett visst ansikte en viss tid, så var det bland enäggstvillingar en förhöjd sannolikhet att även den andra tvillingen tittade dit just då, säger Terje Falck-Ytter. Forskarna drar slutsatsen att genetiska faktorer påverkar hur människor använder blicken för att ta in information. Terje Falck-Ytter berättar att människor i vaket tillstånd rör blicken flera gånger per sekund, alldeles för ofta för att det ska handla enbart om medvetna beslut. – Resultaten antyder att våra gener påverkar vilken del av den visuella miljön som blixtsnabbt selekteras i varje ny situation. Dessa processer pågår hela tiden och har stora konsekvenser för vårt handlande, säger Terje Falck-Ytter. Kan bidra till ökad förståelse för autism Resultaten kan bidra till ökad förståelse om neuropsykiatriska funktionsnedsättningar som autism, som kännetecknas av bland annat avvikande titt-beteende i vardagliga situationer. Men enligt Terje Falck-Ytter bidrar resultaten också till grundläggande kunskap om hur våra gener påverkar hur vi tar oss an världen och därmed formar vår egen livsmiljö. – Genom sitt titt-beteende skapar barn sin egen visuella miljö, vilket i sin tur får stor påverkan på både barnets utveckling och omgivningens reaktioner, säger Terje Falck-Ytter. Forskningen finansierades av Indiana University, the National Institutes of Health (NIH), Stiftelsen Riksbankens Jubileumsfond, Vetenskapsrådet, EU, strategiska forskningsområdet neurovetenskap vid Karolinska Institutet (StratNeuro), Sällskapet Barnavård samt Forskningsrådet för hälsa, arbetsliv och välfärd (Forte). Publikation “Genetic Influence on Eye Movements to Complex Scenes at Short Timescales” Daniel P. Kennedy, Brian M. D’Onofrio, Patrick D. Quinn, Sven Bölte, Paul Lichtenstein, och Terje Falck-Ytter Current Biology, online 9 november 2017 Exempelfilmer: Följ tvillingarnas blickar   Videoklippen visar hur två enäggstvillingar i studien tittade på en av bilderna. Varje rörlig prick representerar en tvillings blick. Exemplen visar att det fanns en tydlig likhet mellan de två barnen i paret, både i termer av var de tittar och när de flyttar blicken. Tvåäggstvillingars tittmönster var generellt mindre lika än enäggstvillingars, men mer lika än helt orelaterade individers blickar. Det antyder att genetiska faktorer spelar roll för hur barn använder blicken när de skannar av nya visuella miljöer. Videorna är illustrativa exempel av fall där likheten mellan enäggstvillingar var speciellt tydlig, men återspeglar ändå huvudresultatet i studien. (MZ= Monozygotic, det vill säga enäggstvilling) 
 Open menu Share
0		0	
11/10/17--02:42: Nu byggs nya bostäder för forskare och studenter på KI
Den 7 november gick startskottet för bygget av student- och forskarbostäder på Campus Solna. Projektet ska äntligen bli verklighet efter tio års planering. Solen sken när byggstarten för de nya bostäderna på Campus Solna firades. – Det här är en vitamininjektion, ett levande och vitalt campus behöver studenter och forskare. Bostadsmarknaden i Stockholm är extremt tuff och om vi ska attrahera de bästa talangerna så måste vi kunna erbjuda dem bostäder. Det säger Ole Petter Ottersen, rektor på Karolinska Institutet (KI) som tillsammans med representanter från KI Housing, Stockholms studentkårers centralorganisation (SSCO) och Akademiska Hus avlossade startskottet. De nya bostadsområdet, som går under namnet KI Residence Solna, kommer att ligga på norra delen av Campus Solna längs gatan Fogdevreten. Inflyttning i de 322 lägenheterna med plats för 400 studenter och forskare planeras mellan augusti 2019 och januari 2020. Bostäderna erbjuds både studenter och forskare I projektet ingår tre byggnader som har formen av ett A, för att klara bullernivåerna från den närliggande motorvägen. Majoriteten av lägenheterna är enrumslägenheter men även två- och fyrarumslägenheter ska byggas. Bostäderna kommer att erbjudas både studenter och forskare enligt KI:s prioriteringsmodell och därefter i kö-ordning. Förhoppningen är att de nya bostäderna stärka Stockholms roll som studentstad. – Bostadsbristen i Stockholm är ett svek mot de studenter som inte kan få bostäder, men i dag tar vi ett steg för att göra det lite enklare för dem. En investering i studentbostäder är den sundaste investeringen Stockholm kan göra, säger Johan Blixt, ordförande för SSCO. Just närheten mellan bostad och lärosäte är en viktig del i byggsatsningen. – Studier visar att bostäder på campus har stor påverkan på studieresultaten, säger Kerstin Lindberg Göransson, VD för Akademiska Hus. Byggen över hela KI Byggprojektet på Campus Solna är bara en av många pågående byggsatsningar på KI. – Hela KI är en byggarbetsplats och det är lite frustrerande, men i dessa nya byggnader finns framtiden. Det här projektet faller in i en rad projekt som ska göra KI framstående, säger Ole Petter Ottersen. Projektet KI Residence Solna har en lång historia. År 2000 sattes temporära lägenheter upp på området där de nya bostäderna nu ska byggas och 2007 tog planeringen av permanenta lägenheter fart. Bullerproblematiken har varit en återkommande utmaning och byggplanerna har överklagats flera gånger, men nu kommer projektet äntligen att bli verklighet. – Det är en stor dag för alla som har arbetat länge i detta projekt. Det är roligt att det som KI:s tidigare universitetsdirektör Rune Fransson tog initiativ till för tio år sedan nu blir verklighet, säger Ole Petter Ottersen. Text: Karin Montgomery KI Residence Solna Totalt ska 322 lägenheter med plats för 400 studenter och forskare byggas. Inflyttning är planerad till augusti 2019 – januari 2020. Majoriteten av lägenheterna, 263 stycken, blir enrumslägenheter på 23 kvadratmeter, resten blir två- och fyrarumslägenheter. Projektet är ett samarbete mellan Akademiska hus, KI Housing, SSCO, Utbildningsdepartementet, Stockholms läns landsting och KI. I dag hyr KI cirka 400 bostäder utspridda i Stockholmsregionen. Dessa bostäder administreras av KI Housing, ett helägt dotterbolag till Karolinska Institutet Holding AB, med uppdrag att tillhandahålla bostäder till internationella gästforskare och utbytesstudenter för KI:s räkning.     
 Open menu Share
0		0	
11/13/17--03:06: Nya och jubilerande doktorer firades i Blå hallen
Under en festlig och högtidlig ceremoni i Stadshuset firades Karolinska Institutets nya doktorer och jubeldoktorer den 10 november. Nye rektorn Ole Petter Ottersen lyfte i sitt tal fram betydelsen av kunskap och kritiskt tänkande för universitetet och samhället i stort. 
 Open menu Share
0		0	
11/13/17--03:58: Äldre tarmsjuka får äldre mediciner
Inflammatorisk tarmsjukdom är vanligt hos äldre och det finns stora skillnader i val av behandling mellan olika åldersgrupper. Patienter över 60 år får oftare kortisonpreparat i stället för nyare mediciner som påverkar immunsystemet. Det visar forskare vid Karolinska Institutet i en stor registerstudie, som publiceras i Gastroenterology. Inflammatorisk tarmsjukdom innefattar Crohns sjukdom som kan drabba hela tarmen och ulcerös kolit som drabbar tjock- och ändtarm. Symtomen är blod i avföringen, diarréer och magsmärtor. Behandlingen består av inflammationsdämpande medicinering och kirurgi, då man opererar bort den skadade delen av tarmen. Det vanligaste är att man insjuknar i 20–30-årsåldern. Tidigare studier har hävdat att sjukdomsdebut hos äldre över 60 år är ovanligt och att sjukdomen då har ett mildare förlopp. – Vi ville därför kartlägga förekomsten av inflammatorisk tarmsjukdom i olika åldersgrupper och om behandling och vårdutnyttjande skiljer sig mellan dem, säger Åsa Hallqvist Everhov, forskare vid institutionen för klinisk forskning och utbildning, Södersjukhuset (KI SÖS) på Karolinska Institutet och kolorektalkirurg på Södersjukhuset i Stockholm. Mer än var femte äldre än 60 år I studien inkluderades alla nya fall av inflammatorisk tarmsjukdom i Sverige mellan 2006 och 2014, totalt knappt 28 000 patienter. Gruppen delades upp i patienter med debut som barn ( 
 Open menu Share
0		0	
11/13/17--23:00: Svårare för T-celler att bekämpa cancer om VEGF-A saknas
Tvärtemot från vad man tidigare har trott jobbar immunförsvarets cancerdödande T-celler bättre i tumörers syrefattiga miljö när de har tillgång till tillväxtfaktor VEGF-A. I studien från Karolinska Institutet, som publiceras i Cancer Cell, visar forskarna även hur T-cellerna gör för att inte bara överleva i tumörers syrefattiga mikromiljö med hjälp av transkriptionsfaktor HIF-1a utan också att de blir mer effektiva på att döda cancerceller när miljön är just syrefattig. Cytotoxiska T-celler anses viktiga för immunförsvaret eftersom de bland annat har en förmåga att döda tumörceller. När T-cellerna tar sig in i tumören tros de dra nytta av transkriptionsfaktor HIF, som precis som alla transkriptionsfaktorer är ett protein som reglerar genuttrycket och därmed funktionen i cellen. Transkriptionsfaktor HIF, som bland annat reglerar uttrycket av VEGF-A (en tillväxtfaktor som får blodådror och kärl att växa), har också en särskild förmåga att hjälpa T-cellerna att anpassa sig till tumörens syrefattiga mikromiljö. T-cellerna känner av syre Forskarna visar nu att det är varianten HIF-1a som gör att T-cellerna kan anpassa sig till tumörcellernas syrefattiga miljö och därmed lyckas med tumördödandet. Efter att även ha analyserat varianten HIF-2a kunde de konstatera att den var mindre viktig än HIF-1a för T-cellernas förmåga att anpassa sig till syrebristen och bekämpa tumörer. – Vi såg att T-cellerna känner av syre. Och genom att anpassa sig till en begränsad mängd syre kan de ta sig in i syrefattiga tumörer, överleva där och sedan effektivt döda tumörceller, säger professor Randall Johnson vid institutionen för cell- och molekylärbiologi på Karolinska Institutet, som har lett studien. Utslagen tillväxtfaktor gav större tumörer I musmodeller provade forskarna också att slå ut tillväxtfaktorn VEGF-A från mössens T-celler. – Då såg vi att deras tumörer blev större men också att blodkärlsnybildningen ändrades. Detta är intressant eftersom man tidigare har trott att tumören svälter när man minskar VEGF-A. Vår forskning visar att bilden är mer komplicerad än man tidigare har trott. Jag hoppas att våra fynd ska kunna förbättra tumörbehandlingen så att T-cellerna kan få vara så effektiva som möjligt, säger Randall Johnson. Studien har finansierats av Wellcome Trust Research Fellowship, Cancerfonden, Barncancerfonden, Vetenskapsrådet, the US National Institutes of Health och Marie Curie IEF fellowship. Text: Maja Lundbäck Publikation ”An HIF-1α/VEGF-A Axis in Cytotoxic T Cells Regulates Tumor Progression” Asis Palazon, Petros A. Tyrakis, David Macias, Pedro Velica, Helene Rundqvist, Susan Fitzpatrick, Nikola Vojnovic, Anthony T. Phan, Niklas Loman, Ingrid Hedenfalk, Thomas Hatschek, John Lövrot, Theodoros Foukakis, Amanda W. Goldrath, Jonas Bergh, Randall S. Johnson Cancer Cell, online 13 november 2017, doi: 10.1016/j.ccell.2017.10.003 
 Open menu Share
0		0	
11/14/17--02:10: KI på plats 15 bland världens bästa universitet inom medicin
Times Higher Education, THE, placerar Karolinska Institutet på plats 15 bland världens bästa universitet i årets ämnesrankning inom medicin (Pre-clinical, clinical and health). Inom Europa placeras KI på plats 5. THE har även rankat universitet inom ämnesområdet life science, och placeras där KI på 25:e plats i världen och på plats 7 i Europa.   Ett nytt ämne som THE presenterat i år är psykologi där KI rankas som 19:e i världen och som 3:a i Europa. – Det nya ämnet psykologi i THE ger spännande resultat för KI:s del, men det är ett relativt litet ämne och det behövs en längre tidsserie för att bättre kunna tolka innebörden i resultatet, säger Björn Forslöw, verksamhetscontroller på Karolinska Institutet. 
 Open menu Share
0		0	
11/15/17--05:25: Cancerfonden tilldelar tre KI-forskare maxanslag
Tre forskare vid Karolinska Institutet får maximalt anslag när Cancerfonden fördelar 454 miljoner kronor i forskningsmedel. Totalt får 83 forskare vid KI ta del av drygt 180 miljoner kronor, varav nära 73 miljoner kronor i nya beviljade anslag. Yihai Cao, professor vid institutionen för mikrobiologi, tumör- och cellbiologi, forskar om tumörers blodkärl med syftet att förbättra effekten av läkemedel som hämmar nybildning av kärl som tumörer behöver för att växa. Han tilldelas 2,25 miljoner kronor per år i tre år. Joakim Dillner, professor vid institutionen för laboratoriemedicin, forskar om humant papillomvirus, HPV, med målet att förebygga de cancerformer som orsakas av HPV genom att bland annat optimera screeningen för livmoderhalscancer. Han tilldelas 2,25 miljoner per år i tre år.   Jussi Taipale, professor vid institutionen för medicinsk biokemi och biofysik, forskar om processer som styr tillväxten av cancerceller, kunskap som på sikt skulle kunna användas för att utveckla nya läkemedel. Han tilldelas 2,25 miljoner per år i tre år.  
 Open menu Share
0		0	
11/16/17--01:52: ”Grönt ljus” införs för att säkra kvaliteten på forskarutbildningen
Utbildningen för forskarhandledare som startades på Karolinska Institutet (KI) 2008 har gett resultat. Doktoranderna på KI blir allt nöjdare med sin utbildning, visar en jämförelse av de Exit polls som gjorts sedan 2008. Nu ges studierektorerna nästa kvalitetsverktyg: ”Grönt ljus” införs vid årsskiftet. – Vi gör ett kontinuerligt arbete och lyfter på varje sten. Exit polls har varit till stor hjälp, säger Marianne Schultzberg, dekan för forskarutbildning vid KI. I juni presenterades en longitudiell rapport som jämför doktorandernas Exit polls från åren 2013-2016 med de från åren 2008-2012. Rapporten visar klart nöjdare doktorander. 93 procent håller helt eller delvis med om att de överlag har fått en bra utbildning, jämfört med 89 procent under 2008-2013. Missnöjet har går ner till 8,6 procent från 12,8 procent föregående period. Även svarsfrekvensen på enkäten har ökat till 83 procent (75 procent). – Det är mycket glädjande att vårt arbete ger effekt. Både vad gäller hur doktoranderna bedömer sina handledare och det stöd man får från studierektorer, handläggare med flera, men även beträffande kvaliteten på forskarutbildningskurserna, säger Marianne Schultzberg. Vid årsskiftet införs en ny strukturell insats för att säkra kvaliteten på den KI-gemensamma doktorandutbildningen, ”Grönt ljus”. Den innebär att varje institution, inför rekrytering av en ny doktorand, ska bedöma att det finns förutsättningar för en forskarutbildning av hög kvalitet, bland annat tillräcklig tid och kompetens för handledning samt finansiering. – I de allra flesta fall finns det goda förutsättningar, men bara att vi lyfter frågan tror vi har effekt. Institutionerna har haft hösten på sig att utarbeta sin Grönt ljus-process, säger Marianne Schultzberg. Obligatorisk handledarkurs Idag är det obligatoriskt för de forskare som vill rekrytera och handleda doktorander som huvudhandledare att genomgå en handledarkurs, antingen den som KI startade 2008 eller en motsvarande. – Detta har varit en väldigt bra insats. KI:s handledarkurs är mycket eftersökt och alltid fulltecknad, säger Marianne Schultzberg. Enligt Marianne Schultzberg finns en stor glädje och engagemang bland KI:s forskare när det gäller doktorandhandledning. – Det är fyra år av samarbete och en givande process att se någon utvecklas, säger hon. Det märks även bland doktoranderna att handledarnas kompetens och engagemang ökat sedan kursen infördes. Enligt Exit poll-rapporten skulle 80 procent rekommendera sin huvudhandledare till blivande doktorander, vilket är en ökning från 74 procent sedan 2008-2012. De handledarproblem enkäten visar på – att man inte tillräckligt diskuterat teori och doktorandens framtid efter examen – har också blivit bättre sedan förra mätningen. Likabehandling fortfarande ett problem Ett annat område som blivit marginellt bättre, men där de ansvariga fortfarande tycker att mycket återstår att göra, är ojämlik behandling, diskriminering och trakasserier. Förra året, 2016, svarade 14,3 procent i undersökningen att de någon gång under sin doktorandtid utsatts för det, jämfört med 16,5 under 2008-2012. Betydligt färre upplever sig dock utsatta av just sin handledare. – Grönt ljus är ytterligare en insats för att komma tillrätta med det, säger Marianne Schultzberg. Likabehandling är en av de faktorer som även Matti Nikkola, studierektor vid institutionen för cell- och molekylärbiologi, vill se förbättras framåt. – KI är ett universitet som jobbar för bättre hälsa. Vi ska vara bra på det, säger han. Precis som Marianne Schultzberg ser Matti Nikkola Exit polls som en stor hjälp i det arbetet: – KI har utarbetat en hel verktygslåda som ger oss bra stöd och sätt att mäta, säger han. Med fyraårsperioder finns möjlighet att anonymiserat kunna bryta ner informationen på institutionsnivå så att studierektorerna kan använda den för att utveckla sin egen forskarutbildning. Det ser Michael Fored, studierektor vid institutionen för medicin, Solna, samt medlem i styrelsen för forskarutbildning, som en viktig verksamhet. – Att utbilda forskare är en viktig uppgift för KI. En stor del av KI:s forskning bedrivs av doktorander och ibland har handledare andra drivkrafter än att skola in sina framtida kollegor, man kan till exempel inte bli professor om man inte haft doktorander, säger Michael Fored. Han tycker det är viktigt att värna själva utbildningsbiten i doktorandutbildningen, att man inte ser det främst som en personalförsörjningsfråga. – Vi behöver skapa en gemensam kultur och forskningsmoral för KI. Doktorandutbildningen är ett bra ställe att göra det på. Text: Ulrika Fjällborg 
 Open menu Share
0		0	
11/16/17--05:50: Omfattande kartläggning av NUDIX-enzymer
I ett stort tvärvetenskapligt projekt har forskare vid Karolinska Institutet undersökt olika egenskaper hos en familj enzymer kallade NUDIX-hydrolaser. Studien, som publiceras i Nature Communications, ger nya insikter om enzymernas biologiska funktioner i mänskliga celler. NUDIX-enzymer är inblandade i flera viktiga cellulära processer, såsom cellmetabolism, homeostas och mRNA-bearbetning. Trots att enzymerna är evolutionärt konserverade är deras strukturella, biokemiska och biologiska egenskaper i stor utsträckning okända. För att bättra på kunskapsläget initierade professor Thomas Helleday och forskarassistent Jordi Carreras-Puigvert vid institutionen för medicinsk biokemi och biofysik vid Karolinska Institutet och Science for Life Laboratory (SciLifeLab) ett samarbetsprojekt med forskare vid Uppsala universitet, Stockholms universitet, University of Ljubljana i Slovenien, och forskare verksamma inom Human Protein Atlas-projektet. Skapade omfattande enzymprofilkarta Forskarna har nu fått fram omfattande data om 18 mänskliga NUDIX-enzymers individuella egenskaper och relation till varandra, vilket bland annat resulterat i indelningen i fyra olika strukturklasser. Med hjälp av en ny algoritm integrerade forskarna all data och skapade en omfattande NUDIX-enzymprofilkarta. – Kartläggningen ger oss nya insikter om NUDIX-enzymernas substratselektivitet och biologiska funktioner och utgör en plattform för att utforska deras potential som biomarkörer och nya måltavlor för cancerbehandling, säger Jordi Carreras-Puigvert. Det tvärvetenskapliga projektet omfattade analyser inom biokemi, strukturbiologi, funktionell genomik, genuttryck, proteinuttryck och bioinformatik. Studien finansierades bland annat av EU-Marie Curie-FP7-People-programmet, Torsten och Ragnar Söderbergs stiftelser och Knut och Alice Wallenbergs Stiftelse. Publikation “A comprehensive structural, biochemical and biological profiling of the human NUDIX hydrolase family” Jordi Carreras-Puigvert, Marinka Zitnik, Ann-Sofie Jemth, Megan Carter, Judith E. Unterlass, Björn Hallström, Olga Loseva, Zhir Karem, José Manuel Calderón-Montaño, Cecilia Lindskog, Per-Henrik Edqvist, Damian J. Matuszewski, Hammou Ait Blal, Ronnie P.A. Berntsson, Maria Häggblad, Ulf Martens, Matthew Studham, Bo Lundgren, Carolina Wählby, Erik L.L. Sonnhammer, Emma Lundberg, Pål Stenmark, Blaz Zupan & Thomas Helleday Nature Communications, online 16 november 2017 
 Open menu Share
0		0	
11/20/17--04:00: Vaccin mot förkylningsvirus skyddade möss mot typ 1-diabetes
Ett vaccin mot ett vanligt förkylningsvirus skyddar möss från att utveckla typ 1-diabetes efter en infektion. Det rapporterar forskare vid Karolinska Institutet och universitetet i Tammerfors, Finland, i en studie som publiceras i tidskriften Diabetologia. Ett amerikanskt och ett finskt företag samarbetar nu för att ta fram och testa ett liknande vaccin i människa. Typ 1-diabetes är den vanligast förekommande kroniska livshotande sjukdomen hos barn i Sverige, och fortsätter av okänd anledning att öka. Finland och Sverige tillhör de länder som har flest typ 1-diabetiker i världen. I Sverige lider fler än 1 av 200 personer av sjukdomen, som det varken finns skydd eller bot mot. Man vet inte heller vad som orsakar typ 1-diabetes. En teori som har diskuterats sedan 1990-talet är att infektion med enterovirus, vanligt förekommande förkylningsvirus, är en av de faktorer som ligger bakom insjuknandet. Skyddade utan svåra biverkningar I den nya studien har forskarna använt sig av en experimentell djurmodell för att testa om ett vaccin mot ett särskilt enterovirus skyddar mot typ 1-diabetes som uppkommer efter infektion. Vaccinet visade sig ha en skyddande effekt på möss utan att ge upphov till några allvarliga biverkningar. – Detta tyder på att ett liknande vaccin skulle kunna utvecklas och testas i människa för att besvara frågan om förkylningsvirus orsakar sjukdomen. Om så är fallet skulle ett sådant vaccin vara högst intressant som preventiv behandling, säger professor Malin Flodström-Tullberg, vars forskargrupp vid Centrum för infektionsmedicin vid Karolinska Institutet utfört de prekliniska studierna. Viktigt steg innan studier på människa Studien har genomförts i samarbete med forskare vid universitetet i Tammerfors, Finland, som ansvarat för själva vaccinproduktionen. Fortsatt arbete pågår i Tammerfors för att utveckla nya vacciner som skyddar mot flera av de virus som man tror kan ha en koppling till typ 1-diabetes i människa. Den modell som etablerats tillsammans med Karolinska Institutet kommer att användas för ytterligare så kallade proof of concept-studier. Sådana studier är ett viktigt steg innan vacciner för mänskligt bruk kan börja produceras och testas. Inom kort planerar det amerikanska företaget Provention Bio att tillsammans med det finska företaget Vactech Ltd ta fram och testa ett liknande vaccin i människa. Studien har finansierats av Tekes och Barndiabetesfonden. Det Tekes-finansierade konsortium som forskarna ingår i, Therdiab, innefattar utöver Karolinska Institutet och universitetet i Tammerfors även flera finska bioteknikföretag, däribland Vactech Ltd. Publikation “A Coxsackievirus B vaccine protects against virus-induced diabetes in an experimental mouse model of type 1 diabetes” Virginia M. Stone, Minna M. Hankaniemi, Emma Svedin, Amirbabak Sioofy-Khojine, Sami Oikarinen, Heikki Hyöty, Olli H. Laitinen, Vesa P. Hytönen, Malin Flodström-Tullberg. Diabetologia (the journal of the European Association for the Study of Diabetes [EASD]), online 18 november 2017 
 Open menu Share
0		0	
11/21/17--00:15: Metod för kombinationstestning av antibiotika får EU-medel
En ny metod som testar hur väl olika antibiotikakombinationer fungerar på resistenta bakterier ska utvärderas vid flera universitet runt om i Europa, bland annat på Karolinska Institutet. Akademisk ledare för den EU-finansierade studien, som ska pågå i minst två år, är Christian Giske, forskare vid institutionen för laboratoriemedicin.  Antibiotikaresistensen är ett stort problem runt om i världen. I Europa drabbas allt fler patienter av sepsis orsakat av tarmbakterier som är mycket svåra att behandla. – Även här i Sverige påträffar vi ibland svårbehandlade bakterier. Vi försöker lösa det med kombinationsbehandling, alltså att vi behandlar med olika antibiotika samtidigt. Problemet är att två preparat ibland kan påverka varandra negativt samt ge biverkningar, säger Christian Giske. Nu ska han samarbeta med forskare från universitet i flera andra EU-länder för att testa en ny och snabb analysmetod som visar vilka antibiotikakombinationer som är effektiva. Olika typer av bakteriekollektioner – Det är viktigt att vi faktiskt får veta om två preparat fungerar eller inte. I nuläget måste vi gissa hur de här preparaten fungerar ihop när vi står inför en aktuell infektion. Det finns metoder för att bedöma om flera preparat ihop kan slå ut och döda en viss bakterie, men dagens metoder är tidskrävande och innefattar att man måste ha tillgång till försöksdjur. Den nya metoden går ut på att mäta energiproduktionen hos bakterien för att undersöka om den är levande eller död. Förhoppningen är att vi med den nya metoden snabbare och bättre ska kunna förutsäga om preparaten fungerar, säger han. Analysmetoden och den tillhörande testapparaten som ska prövas har tagits fram av företaget Symcel, som tillsammans med forskarna fått totalt 3,6 miljoner euro från det EU-finansierade forsknings- och innovationsprogrammet Horizon 2020. I studien deltar, förutom Karolinska Institutet, även universitet i Danmark, Italien och Spanien. – Tillsammans har vi tillgång till olika typer av bakteriekollektioner. Det behövs en bred kollektion för att kunna svara på hur robust analysmetoden är. Labbet i Danmark kommer att jobba med djurstudier på möss som ska fungera som referens, säger han. Patienter med allvarliga infektioner Forskarna ska dels testa hur väl olika typer av antibiotika fungerar två och två och dels som kombination av tre antibiotika. De ska också testa singelantibiotika. Efter fyra till åtta timmars analys vet man om den testade antibiotikakombinationen är bra eller inte.  – Vi kommer att välja preparat som vi normalt använder oss av i patientbehandling. Nu ska vi simulera vad som händer hos patienter med allvarliga infektioner som sepsis, även om modellen inte är specifik för just sepsis, säger han. Om metoden visar sig effektiv kan den komma till nytta för alla de tusentals patienter runt om i Europa som drabbas av resistenta bakterier varje år. Förhoppningen är att analysmetoden, om den är effektiv och robust, ska kunna användas i praktiken ute på större sjukhus runt om i Europa och i andra delar av världen. Text: Maja Lundbäck 
 Open menu Share
0		0	
11/21/17--03:23: Barn med Alagilles syndrom har fel på formbildningen av leverns gallgångar
Svåra lever- och hjärtproblem kan drabba barn med Alagilles syndrom tidigt i livet. Något botemedel finns ännu inte, men nu har forskare vid Karolinska Institutet upptäckt att själva leversjukdomen i Alagilles syndrom beror på fel i formbildningen av gallgångarna. Resultaten, som publiceras i tidskriften Gastroenterology, upptäcktes med hjälp av en musmodell som nu kan användas för att utveckla och testa nya behandlingar. Varje år föds runt fyra barn i Sverige med den ovanliga genetiska sjukdomen Alagilles syndrom. En del av dem blir mycket sjuka med kroniska lever- och hjärtproblem, ibland så allvarliga att transplantation krävs. Leverproblemen kan också göra att barnen har svår klåda. Sjukdomen, som oftast beror på olika former av mutationer i genen JAGGED1, kan även innebära missbildningar i ögonen eller skelettet och ibland tillväxtrubbningar. Barnen kan också få problem med bland annat njurarna. I dag har man dålig koll på hur sjukdomen kan utveckla sig och varje symtom behandlas var för sig. Punktmutation påverkar viktiga funktioner Genom djurförsök på möss, med mutationer i JAGGED1 och liknande problem i lever och hjärta, har forskarna upptäckt att mutationen inte bara påverkar utvecklingen av vissa celltyper, men också styr själva formbildningen av gallgångar i levern. När forskarna bytte ut en enda aminosyra i ett så kallat Notchprotein, som JAGGED1-genen kodar för, upptäckte de att en enstaka punktmutation kan rubba det viktiga Notch-signalsystemet. De såg då att mössens signalsystem mellan Notchproteinet och Notchreceptorerna blev störd. Interaktionen med Notch 1-receptorn fungerade inte, medan kommunikationen med Notch 2-receptorn var möjlig. – Upptäckten är viktig och öppnar för nya och mer specifika behandlingsmöjligheter. Vår förhoppning är att vi ska kunna använda våra musmodeller för att förstå sjukdomen bättre, lista ut vilka barn som kommer att behöva transplantation och även hitta botemedel till barnen, säger Emma Andersson, forskarassistent vid institutionen för biovetenskaper och näringslära, Karolinska Institutet. Leverprover från patienter Forskarna har också fått tillgång till leverbiopsier från patienter, som de studerat med hjälp av så kallad RNA-sekvensering. – Patienternas leverprover är den viktigaste delen för forskningen. Tack vare dessa kan vi forskare verifiera att resultaten från musmodeller eller cellförsök faktiskt är relevanta för människor och patienter. Jag är väldigt tacksam över deras donationer. Genom att jämföra RNA-sekvensering med ”the Human Protein Atlas” har vi dessutom identifierat nya markörer för gallgångarna som bekräftar den dåliga formbildningen hos patienter med Alagilles syndrom, Emma Andersson. Studien har finansierats av bland annat The Daniel Alagille Award (EASL), Vetenskapsrådet, Europeiska forskningsrådet, Cancerfonden, Hjärnfonden, Knut och Alice Wallenbergs Stiftelse och ICMC. Publikation ”Mouse Model of Alagille Syndrome and Mechanisms of Jagged1 Missense Mutations” Emma Rachel Andersson. Indira V Chivukula, Simona Hankeova, Marika Sjöqvist, Yat Long Tsoi, Daniel Ramsköld, Jan Masek, Aiman Elmansuri, Anita Hoogendoorn, Elenae Vazquez, Helena Storvall, Julie Netušilová, Meritxell Huch, Björn Fischler, Ewa Ellis, Adriana Contreras, Antal Nemeth, Kenneth C. Chien, Hans Clevers, Rickard Sandberg, Vitezslav Bryja, Urban Lendahl Gastroenterology, online 20 november 2017, doi: 10.1053/j.gastro.2017.11.002 
 Open menu Share
0		0	
11/22/17--06:22: Tidig hormonbehandling i klimakteriet ökar inte strokerisken
Enligt en ny studie från Karolinska Institutet medför hormonbehandling mot klimakteriebesvär ingen ökad risk för stroke, förutsatt att den påbörjas tidigt. Studien publiceras i tidskriften PLOS Medicine. Cirka 3 av 10 kvinnor i klimakteriet drabbas av symtom som allvarligt påverkar deras välbefinnande, såsom värmevallningar, torra slemhinnor och sömnproblem. Symtomen kan behandlas effektivt med kvinnliga könshormoner. Men förskrivningen har varit låg de senaste 15 åren, då forskning har visat en koppling mellan hormonbehandling och ökad risk för vissa sjukdomar, bland annat stroke. Det finns dock behov av mer forskning i frågan, då risken kan påverkas av tidpunkten för behandlingen och andra faktorer, menar Karin Leander, forskare vid institutet för miljömedicin vid Karolinska Institutet. – Nya forskningsresultat visar att hormonbehandling tvärtom har gynnsam effekt på blodkärlen om behandlingen initieras tidigt i klimakteriet, men inte om den initieras sent. Det har därför funnits anledning att på nytt undersöka om hormonbehandling är kopplat till risk för stroke, och då förstås under beaktning av tidpunkt för insättande, säger Karin Leander. Stort antal kvinnor har följts upp Karin Leander och hennes kollegor har nu analyserat information om hormonbehandling mot klimakteriebesvär från fem svenska kohortstudier, inkluderande totalt 88,914 kvinnor, i kombination med information från nationella register om sjukdomsdiagnoser och dödsorsaker under en uppföljningsperiod. Hormonbehandling kunde inte kopplas till ökad risk för stroke (blodproppsrelaterad och blödande stroke sammanslagna) om behandlingen påbörjats inom fem år efter inträdet i klimakteriet. Det gällde oberoende av administreringssätt (oralt, via huden, eller vaginalt), typ av hormonbehandling (kombinationsbehandling eller enbart östrogen), aktiv substans och behandlingstid. I subanalyser sågs dock en ökad risk för blödande stroke (den mindre vanliga formen av stroke) om behandlingen innehöll den aktiva substansen konjugerade ekvina östrogener. Preparat innehållande östradiol var dock inte förknippade med någon riskökning. En ökad risk sågs också för både blodproppsrelaterad och blödande stroke om behandlingen påbörjades senare än fem år efter inträdet i klimakteriet och innehöll konjugerade ekvina östrogener. Strokerisken kan undvikas – Risken för stroke tycks i stort sett helt kunna undvikas om behandlingen sätts in tidigt, men det är naturligtvis viktigt att ta hänsyn till den riskökning som finns under vissa omständigheter. De här resultaten bidrar till ett bättre vetenskapligt underlag i beslutet att sätta in behandling mot klimakterierelaterade besvär, säger Karin Leander. Studien har finansierats av Karolinska Institutet, STROKE-Riksförbundet, Vetenskapsrådet, Hjärt-Lungfonden samt Norrbottens och Västerbottens läns landsting. Publikation ”Postmenopausal hormone therapy and risk of stroke: A pooled analysis of data from population-based cohort studies” Germán D. Carrasquilla, Paolo Frumento, Anita Berglund, Christer Borgfeldt, Matteo Bottai, Chiara Chiavenna, Mats Eliasson, Gunnar Engström, Göran Hallmans, Jan-Håkan Jansson, Patrik K. Magnusson, Peter M. Nilsson, Nancy L. Pedersen, Alicja Wolk, Karin Leander. Plos Medicine, online 17 november 2017 
 Open menu Share
0		0	
11/23/17--03:50: Regionala stödstrukturer viktiga för att klara ny vårdpolicy
I takt med att en allt större andel av befolkningen blir äldre kommer fler att få behov av vård och omsorg. Vi ställde fem frågor till Helena Strehlenert, vid institutionen för lärande, informatik, management och etik, som nyligen har disputerat på en avhandling om implementeringen av policyn ”Sammanhållen vård och omsorg om de mest sjuka äldre”. Varför ville du studera policyns implementering? – Mellan 2010 och 2014 gjorde regeringen och SKL en överenskommelse om en policy med syfte att ta ett helhetsgrepp kring de komplexa problem som finns i vården kring de mest sjuka äldre. För att skapa ett bättre liv för dessa äldre behövs en mer sammanhållen vård eftersom de ofta växlar mellan att vårdas på sjukhus, på äldreboende eller vårdcentralen. Överenskommelsen ”Sammanhållen vård och omsorg om de mest sjuka äldre” skulle försöka komma åt problemen genom att förändra hela systemet. Jag blev nyfiken på hur det skulle gå att implementera policyn och följde satsningen i realtid från 2012 till 2016, alltså även två år efter att satsningen avslutats. Hur har du studerat detta? – För att ta reda på vilka faktorer som är viktiga för att lyckas med implementeringen av en vårdpolicy har jag försökt att få med olika aktörers perspektiv. Därför har jag analyserat mottagandet på nationell, regional och kommunal nivå. I den tredje studien undersökte jag hur tre län tagit emot satsningen på regional nivå. Den fjärde studien handlade om hur satsningen uppfattades lokalt i glesbygdskommuner. För att ta reda på det besökte jag 2016 tre glesbygdskommuner i Norrland och pratade med äldreomsorgsledningarna om hur de hade uppfattat policyn och vilket avtryck som policyn gjort. Vad tror du är avgörande för chanserna att lyckas? – De regionala utvecklingsledare, som anställdes i varje län, spelade en viktig roll för att kommunerna skulle lyckas med policyns implementering. Jag tror att det är viktigt att ha ett ”systemtänk” och att man planerar för att involvera många aktörer på alla nivåer i hälso- och sjukvården och socialtjänsten. Att överenskommelsen mellan regeringen och SKL omförhandlades årligen bidrog också, eftersom kraven kunde öka successivt och lösningar byggas upp över tid. Hur gick det då – har vården förbättrats med hjälp av policyn? – Detta ingår egentligen inte i min forskning, men jag kan se att vården till äldre är mer evidensbaserad än tidigare – och kvalitetsregistren är här för att stanna, tack vare satsningen. Men problematiken som har med samverkan mellan kommuner och landsting är kvar. Jag tror att det behövs mer genomgripande satsningar för att lösa detta problem. Vad ska du göra nu? – Jag har varit tjänstledig som arbetsmiljöforskare på ett privat forskningsinstitut och nu börjar jag jobba där igen. Sedan ska jag skriva forskningsansökningar. Jag ska också ut och berätta om mina resultat för dem som jobbar praktiskt med att utveckla vården, exempelvis inom den pågående satsningen på förlossningsvård och kvinnors hälsa. Text: Maja Lundbäck 

11/07/17--04:37: Näringsdryck kan påverka förloppet vid förstadium till alzheimer
Ett europeiskt forskarlag visar i en ny studie att en medicinsk näringsdryck bestående av bland annat essentiella fettsyror och vitaminer kan ha viss effekt på sjukdomsförloppet hos patienter med ett förstadium till Alzheimers sjukdom. Behandling med näringsdrycken gav visserligen inte patienterna bättre minne, men verkar kunna bromsa in nedbrytningen av hjärnan och göra att patienterna klarar vardagen något bättre. Studien är en del av det EU-finansierade forskningsprojektet LipiDiDiet och publicerades nyligen i tidskriften Lancet Neurology. – Även om det primära målet med studien, att se en effekt på det neuropsykologiska testbatteriet, inte uppfylldes så är resultaten när det gäller de sekundära effekterna extremt värdefulla. Det här innebär att vi kommer närmare en insikt om hur näringsbehandling kan påverka prodromal alzheimer, säger Miia Kivipelto, professor vid institutionen för neurobiologi, vårdvetenskap och samhälle, Karolinska Institutet, som lett den svenska delen av den studien. Prodromal alzheimer kallas ofta lindrig kognitiv funktionsnedsättning, på engelska "mild cognitive imparment", MCI, och är ett förstadium till Alzheimers sjukdom. I den aktuella studien ingick 311 patienter med MCI från Sverige, Finland, Tyskland och Nederländerna. Patienterna delades slumpvis in i grupper som antingen fick LipiDiDiet-drycken, en specifik blandning av essentiella fettsyror, vitaminer och andra näringsämnen, eller en kontrolldryck med motsvarande näringsvärde en gång om dagen under två års tid. Klara vanliga uppgifter i vardagen Efter denna tid kunde forskarna inte se någon statistiskt säkerställd skillnad mellan grupperna avseende hur de presterade i vanliga tester för att mäta bland annat minnesfunktion hos patienter med Alzheimers sjukdom. Däremot kunde de konstatera att gruppen som fick LipiDiDiet-drycken hade signifikant bättre resultat när det gäller mått för att klara vanliga uppgifter i vardagen jämfört med kontrollgruppen, samt att nedbrytningen av framförallt området hippocampus i patienternas hjärna bromsades upp. – En progressiv degeneration för hjärnan är typisk för Alzheimers sjukdom, där skada på hippocampus ansvarar för många av de associerade minnesproblemen. Därför är det här mycket spännande och glädjande resultat, säger Miia Kivipelto. LipiDiDiet-projektet har i huvudsak finansierat genom EU:s sjunde ramprogram. Den testade näringsdrycken finns att köpa receptfritt på apotek. Miia Kipvipelto rekommenderar dock att patienter diskuterar med sin läkare eller dietist innan eventuell användning. Fakta Alzheimers sjukdom Ungefär 47 miljoner människor i världen har Alzheimers sjukdom eller en relaterad demens och botemedel saknas för närvarande. Sjukdomen har en lång begynnande fas och de första tecknen på kognitiva försämringar inträder långt innan det går att konstatera demens. Många patienter med tidiga symtom på sjukdomen kan numera diagnostiseras innan demensen inträder till fullo. Antalet personer som lever med Alzheimerdemens förväntas fördubblas var tjugonde år och vara 74,7 miljoner år 2030. Publikation 24-month intervention with a specific multinutrient in people with prodromal Alzheimer's disease (LipiDiDiet): a randomised, double-blind, controlled trial Soininen H, Solomon A, Jelle Visser P, Hendrix SB, Blennow K, Kivipelto M, Hartmann T on behalf of the LipiDiDiet clinical study group. Lancet Neurology, online 30 October 2017 

10/18/17--03:45: Utredning om Paolo Macchiarinis djurförsök
I en extern utredning om Paolo Macchiarinis djurförsök vid djuravdelningarna på Karolinska Universitetssjukhuset i Huddinge, framkommer brister i kontrollen runt Macchiarinis grupp och deras sätt att utföra djurexperiment och följa etiska tillstånd. Utredningen beställdes i december 2016 av KI:s vikarierande rektor Karin Dahlman-Wright och Karolinska Universitetssjukhusets sjukhusdirektör Melvin Samsom. Utredaren Patricia Hedenqvist, docent i försöksdjursmedicin vid Sveriges lantbruksuniversitet, konstaterar allvarliga konsekvenser för djurskyddet. Utredningen om Paolo Macchiarinis djurförsök listar flera allvarliga brister i djurhanteringen samt bristande och försvunnen dokumentation. – Den djurförsöksverksamhet som omtalas i rapporten är förkastlig och etiskt oförsvarlig. Vi tar slutsatserna om att ansvaret brustit på flera plan på största allvar, och kommer att följa upp detta i vårt fortsatta arbete för kvalitetshöjning inom djurförsöksverksamheten, säger Ole Petter Ottersen, rektor vid Karolinska Institutet. Ärendet öppnades på nytt Det var i februari 2016 som den då nytillträdda vikarierande rektor Karin Dahlman-Wright beslutade att öppna oredlighetsärendet som rör Paolo Macchiarini på nytt, och att totalt sju vetenskapliga artiklar skulle bedömas av expertgruppen för oredlighet i forskning vid Centrala etikprövningsnämnden (CEPN). I mars 2016 avskedades Macchiarini. Centrala etikprövningsnämndens expertgrupp för oredlighet i forskning, uppdrog åt sakkunnig professor Eva Ekblad att yttra sig om artikeln ”Experimental orthotopic transplantation of a tissue-engineered oesophagus in rats”, publicerad i Nature Communications 2014, (tillbakadragen i mars 2017). Eva Ekblad noterade i sitt yttrande till CEPN att det fanns oklarheter kring Paolo Macchiarinis djurverksamhet som redovisades i artikeln. KI tog då beslut om fler utredningar kring djurhanteringen. Utredningar beställdes I september 2016 begärde KI en utredning om möjliga brister i djurhanteringen vid djuravdelningen på Karolinska universitetssjukhuset där Paolo Macchiarini gjorde sina djurförsök. I december 2016 beställdes även den externa utredning som nu har presenterats av Patricia Hedenqvist. Det pågår redan en översyn av styrning och om forskarnas inflytande i KI:s djurförsöksanläggningar. Rekommendationerna i Hedenqvists utredning kommer att bli en del i det arbetet, enligt KI:s rektor Ole Petter Ottersen. – KI ska ha högsta kvalitet i forskning med djurförsök och regler ska följas. Vi ska ha ett etiskt förhållningssätt och värna om den allra bästa miljön för djur. Det måste innefatta all djurverksamhet oavsett var KI-forskare bedriver den, säger han. De senaste åren har KI såväl som Karolinska Universitetssjukhuset gjort stora investeringar inom djurverksamheten. – Ambitionen är att KI:s forskare ska ha tillgång till de modernaste faciliteterna i Europa för sin djurverksamhet. Utredningen om Paolo Macchiarinis djurförsök pekar på risken för avvikelser som inte får förekomma. De investeringar vi gör nu syftar till att minska den risken, säger Ole Petter Ottersen. 

10/03/17--23:50: 3D-mikroskop ger mer träffsäker cancerdiagnos
En ny mikroskopimetod för att undersöka tumörvävnad i tre dimensioner kan mera träffsäkert diagnostisera cancer än dagens tvådimensionella metoder. Det visar ny forskning vid Karolinska Institutet i samarbete med Karolinska Universitetssjukhuset. Studien publiceras i Nature Biomedical Engineering. Ett mycket stort antal tumörvävnader undersöks av patologer världen över varje dag, och patologernas utlåtande ligger sedan till grund för den behandling patienten får. I vissa fall är det mycket svårt att ställa en korrekt diagnos. Det kan betyda att patienten får fel behandling, vilket leder till stort lidande och i vissa fall döden. Dagens patologiska undersökningsmetoder som används för att bedöma i vilket stadium tumören befinner sig nyttjar tvådimensionell ljusmikroskopi. Stadieindelningen beskriver hur mycket cancern har vuxit och spridit sig och är viktig för att kunna bestämma lämplig behandling. Att studera tredimensionella objekt med metoder som endast kan se två dimensioner är dock inte optimalt och skapar ett informationsgap. 3D-strukturer är svårstuderade – Visserligen kan tumörerna delas upp i snitt som var för sig kan studeras, men tredimensionella strukturer såsom blod- och lymfsystemet är mycket svåra att studera på detta vis, säger Per Uhlén, professor vid Institutionen för Medicinsk Biokemi och Biofysik vid Karolinska Institutet som lett den nya studien. Forskarna har tillämpat en ny avbildningsteknik, som används inom grundforskning, för att studera tumörvävnad från människa. Tekniken går ut på att göra vävnaden genomskinlig och därefter avbilda den i tre dimensioner med ett så kallat light-sheet-mikroskop. Genom att använda specifika antikroppar kan vissa proteiner märkas in och analyseras mer i detalj. – Light-sheet-mikroskopi har använts inom forskningen länge, men det är först på senare år som tekniken har förfinats så pass mycket att den skulle kunna användas praktiskt på sjukhus. Det var en spännande upplevelse att för första gången kunna titta in i en cancer från en patient, säger Per Uhlén. Blodsystemets struktur ger viktig information I samarbete med kliniker på Karolinska Universitetssjukhuset har forskarna studerat sparade prover från patienter med urinblåsecancer. I datorn har de sedan kunnat återskapa bland annat det tredimensionella blodsystemet, som försörjer tumören, och visat att dess struktur säger mycket om hur aggressiv tumören är. Den nya tekniken kunde med högre träffsäkerhet diagnostisera muskelinvasiva tumörer som kan missas när man använder tvådimensionella metoder. – Vi har även studerat andra cancertyper och bedömer att metoden har stor potential inom klinisk diagnostik av alla former av solida tumörer, särskilt vid svårdiagnostiserade fall. I framtiden tror jag att fler patologiska undersökningar kommer att ske med tredimensionell avbildning, säger Per Uhlén. Finns på core-facilitet vid KI Light-sheet-mikroskopet som använts i studien är ett av några få i Sverige och finns på core-faciliteten CLICK, Center for Live Imaging of Cells at Karolinska Institutet. Studien finansierades av Vetenskapsrådet, Cancerfonden, Hjärnfonden, Knut och Alice Wallenbergs Stiftelse, Kungl. Vetenskapsakademien, David och Astrid Hageléns stiftelse, Takeda Science Foundation, Scandinavia-Japan Sasakawa Foundation och Wenner-Gren Stiftelserna. Publikation “Whole-tissue biopsy phenotyping of three-dimensional tumours reveals patterns of cancer heterogeneity” Nobuyuki Tanaka, Shigeaki Kanatani, Raju Tomer, Cecilia Sahlgren, Pauliina Kronqvist, Dagmara Kaczynska, Lauri Louhivuori, Lorand Kis, Claes Lindh, Przemysław Mitura, Andrzej Stepulak, Sara Corvigno, Johan Hartman, Patrick Micke, Artur Mezheyeuski, Carina Strell, Joseph W. Carlson, Carlos Fernández Moro, Hanna Dahlstrand, Arne Östman, Kazuhiro Matsumoto, Peter Wiklund, Mototsugu Oya, Ayako Miyakawa, Karl Deisseroth, Per Uhlén Nature Biomedical Engineering, online 2 oktober 2017. doi:10.1038/s41551-017-0139-0 

09/14/17--10:00: Shervin Shahnavaz tar tåget till internationella konferenser
I september deltar KI-forskaren Shervin Shahnavaz i två vetenskapliga konferenser i Ljubljana och Wien. För att minska sin och KI:s negativa miljöpåverkan har han valt att ta tåg istället för flyg i sina tjänsteresor, något som han anser är allas ansvar att göra när möjlighet finns. Den som tror på ett vetenskapligt förhållningssätt har också ett ansvar att ta resultat från forskning på allvar och använda sig av den kunskap som tas fram. Det anser Shervin Shahnavaz, forskare vid institutionen för odontologi, som väljer att resa klimatsmart både privat och i tjänsteresor. – I forskarsamhället behöver vi leva som vi lär och i handling visa att vi tar klimatforskningens resultat på allvar. Om vi inte ändra våra resvanor till det bättre medverkar vi till att underminera forskningen och dess betydelse i stort, säger Shervin Shahnavaz. Inspiration till att välja tåg vid de nu aktuella resorna fick han under March for Science i våras, en manifestation för vikten av vetenskap och forskningsbaserad kunskap i samhället med betoning på klimatforskning. Men hans ambition att minska sitt klimatavtryck har funnits både privat och i arbetet under en längre tid. – Tillsammans med min familj har jag genomfört tågresor till södra Europa på semestern och upptäckt att det både är trivsamt och görbart. På min avdelning på jobbet, tack vare vår chefs och personalens öppenhet och intresse för miljöfrågor, har vi under flera år haft en pågående dialog om just miljöanpassat resande, och när avdelningen skulle på studiebesök till Danmark valde vi att resa med tåg.  Färdmedel viktigt men också att planera Shervin Shahnavaz strävar efter att göra alla inrikesresor med tåg, och som han säger själv, förhoppningsvis även många resor i Europa. Han är dock medveten om att vissa internationella resor inte kan göras med tåg och menar att en då får vara restriktiv och minska ner på onödiga resor där det går. – Konferenser online borde bli mycket vanligare än vad de är idag. Jag försöker också slå ihop flera aktiviteter under en och samma resa. Denna gång kommer jag, utöver att delta i de två kongresserna, även att nätverka, hålla ett seminarium tillsammans med kollegor på en systeravdelning för barn- och ungdomstandvård och göra studiebesök hos kollegor. Resorna till Ljubljana och Wien kommer att ta drygt två veckor totalt, varav cirka två dygn är resdagar.  Hade det inte varit mer tidseffektivt att resa med flyg?  – Det beror på hur vi definierar tidseffektivitet. Självklart går det fortare att flyga till södra Europa men det betyder inte automatisk att man får ut mer av resan eller att man använder sin arbetstid mer effektivt. Jag övernattar på tåget, och under de vakna timmarna ska jag skriva på en vetenskaplig artikel och förbereda mina presentationer. På hemresan har jag sällskap av min kollega Jonas Rafi och vi kommer att kunna ha ordentliga diskussioner om hur vi kan tillämpa det vi har lärt oss under kongresserna. Sedan ska jag förstås passa på att titta ut genom fönstret på de delar av Europa som jag reser igenom. Priset då? Just för de aktuella resorna hade det blivit dyrare att flyga enligt Shervin Shahnavaz. – Priset är viktigt men det är även viktigt att minska sin klimatpåverkan. KI:s tjänsteresor utgör universitetets största klimatpåverkan där långväga flyg står för huvuddelen. Därför känns det viktigt att vi som medarbetare och vår organisation driver denna fråga, som ju påverkar oss alla, säger Shervin Shahnavaz. Miljöfrågor ges större utrymme i KI:s reseriktlinjer Internationella flygresor är en förutsättning för KI:s verksamhet, men genom ett uppdaterat resereglemente försöker KI styra över till miljövänligare transportmedel för kortare resor samt till resefria möten. I universitetets handlingsplan för miljö och hållbar utveckling 2016-2018 finns också ett mål om att minska negativ klimatpåverkan från KI:s tjänsteresor med tre procent från början av 2017 till slutet av 2018. Det ska uppnås genom att, bland annat, utbilda medarbetare i digital teknik för resefria möten, prioritera miljömärka hotell och välja transportmedel med minsta möjliga miljöpåverkan.  – I våra nya regler och anvisningar för tjänsteresor, som trädde i kraft i maj i år, så har vi tagit ett helhetsgrepp om vårt resande och detta innefattar samtliga transportslag. Där det är möjligt ska KI:s negativa miljöpåverkan minskas. Exempel på detta kan vara att ta kollektivtrafik istället för taxi, eller tåg istället för flyg, säger KI:s Travelmanager Kjell-Ove Lindgren.   Han menar också att vi alltid bör fråga oss själva vad resultatet av ett möte blir om en använder modern teknik som videomöte eller ”webinar” istället för att resa.  – Om resultatet blir detsamma så välj ett resefritt möte. Det finns väldigt bra tekniska lösningar idag för möten på distans, så vissa tjänsteresor görs helt i onödan. Verksamhetens behov fortfarande avgörande Det ska dock klargöras, menar Kjell-Ove Lindgren, att KI inte kommer att driva igenom åtgärder som inte passar verksamheten.  – Det är inte fråga om att helt sluta resa. De fysiska mötena behövs och kan inte alltid ersättas. Fokus ligger framför allt på resor som görs över halva landet för ett tvåtimmarsmöte, där ett videomöte kan vara ett alternativ. – Att slippa resa underlättar också vardagen, vi behöver inte boka transportmedel, stämma av med familjen, bo på hotell och så vidare. Vi kan jobba effektivt, gå från arbetet i tid och låta fritiden vara just fri tid, säger Kjell-Ove Lindgren. För att dra lärdom av varandra har lärosäten i Sverige startat en nätverksgrupp som består av KI, Kungliga tekniska högskolan, Umeå Universitet, Lunds Universitet, Uppsala Universitet, Sveriges Lantbruksuniversitet, Stockholms Universitet och Linköpings universitet.  – Vi möts två gånger per år och utbyter erfarenheter och diskuterar hur vi tillsammans kan ta fram de bästa lösningarna för våra medarbetare gällande resande och miljöpåverkan, berättar Kjell-Ove Lindgren.  Så är KI:s policy om tjänsteresor och miljö/hållbarhet Enligt KI:s resereglemente ska universitetets medarbetare: • Alltid överväga resefria mötesformer • Åka tåg istället för flyg till Göteborg och vid andra kortare inrikesresor • Välja miljötaxi • Hyra miljöbil • Nyttja KI-bussen mellan våra campusområden • Åka kollektivt • Välja hotell som är miljömärkta, miljöcertifierade eller som på annat sätt kan påvisa ett aktivt miljöarbete 1 flygresa = 74 000 tågresor En person som flyger mellan Stockholm och Göteborg bidrar till att koldioxid motsvarande 74 000 tågresor släpps ut. Källa: SJ 

08/21/17--05:37: Forskningsprojekt vid KI till final i europeisk innovationstävling
Finalisterna i tävlingen EIT Awards har offentliggjorts och bland dem finns två projekt från KI inom medicinsk teknik. Forskningsprojekten som gått till final är ”Stockholm3”, ett test (blodprov) som gör det möjligt att upptäcka risk för aggressiv prostatacancer, samt ”MULTI-MODE”, ett e-hälsoverktyg för att förutse och förebygga demens hos riskpatienter. Priset delas ut av Europeiska institutet för innovation och teknik (EIT) till projekt som driver europeisk innovation framåt och angriper globala utmaningar inom klimat, energi, digitalisering, hälsa eller råvaror. De båda projekten är nominerade i kategorin "Venture" där prissumman är 50 000 euro. Prisceremonin hålls den 16 oktober under EIT:s årliga innovationsforum INNOVEIT i Budapest. Av de totalt 21 finalisterna är tre svenska, utöver de två vid KI så är projektet ”ICARO-EU” vid Kungliga tekniska högskolan med och tävlar. 
 Open menu Share
0		0	
08/22/17--10:38: Karolinska Institutet backar i anseendeundersökning
För andra året i rad backar Karolinska Institutet, KI, i en anseendeundersökning som undersökningsföretaget Kantar Sifo genomfört: från 59 till 47 på en skala där 100 är utomordentligt anseende och 0 är svagt anseende. – Det är inte alls bra att allmänheten har lågt förtroende för oss. Samtidigt var resultatet inte helt oväntat. KI har haft en mycket turbulent tid där Macchiarini-ärendet överskuggat universitets verksamhet och all den goda forskning och utbildning som äger rum här. Vi tar det här på största allvar och vårt fokus är att fortsätta att systematiskt arbeta vidare med åtgärder för att komma tillrätta med tidigare brister, säger KI:s nye rektor Ole Petter Ottersen i en kommentar till undersökningen. Kantar Sifo bekräftar att det sannolikt är medieturbulensen kring Paolo Macchiarini som ger effekter också i årets mätning. I undersökningen framkommer att den absolut viktigaste kanalen för allmänheten att få information om KI är just mediebilden och de tillfrågade upplever publiciteten för lärosätet som tydligt negativ. – När offentlighetens ljus slocknat, har dock KI goda förutsättningar att återhämta sig – KI:s utgångspunkt var mycket höga anseendenivåer – men resan tillbaka tar sannolikt tid, säger Toivo Sjörén, opinionschef på Kantar Sifo. 

07/10/17--23:01: Ny potentiell behandling av aggressiv barncancerform
En kombination av substanser som påverkar kemiska modifieringar hos tumörens DNA och får cancercellerna att mogna ut till ofarliga nervceller kan bli ett nytt sätt att komma åt aggressiva former av neuroblastom. Det föreslår forskare vid Karolinska Institutet, som i studier på möss visar att kombinationsbehandlingen resulterar i kraftigt bromsad tumörtillväxt. Studien, som publiceras i PNAS, ifrågasätter också en hypotes inom forskningsfältet som kan leda till potentiellt farlig felbehandling av barn med neuroblastom. Neuroblastom drabbar det perifera nervsystemet hos barn och är en tumörsjukdom med olika ansikten. En del av dessa tumörer försvinner av sig själva och en del svarar bra på den behandling som finns tillgänglig, men det finns även neuroblastom som är väldigt aggressiva och i många fall inte svarar på behandling. Dödligheten hos dessa högriskpatienter är hög och behovet av nya effektiva behandlingar är därför stort. Kraftigt bromsad tumörtillväxt I den aktuella studien har forskarna behandlat möss med substansen AZA, som blockerar och avlägsnar metylgrupper från cancercellernas DNA i syfte att aktivera gener som motverkar uppkomsten av neuroblastom. Detta kombinerades sedan med behandling med retinoinsyra (RA) som har förmågan att få vissa tumörceller att differentiera, mogna ut, till ofarliga nervceller. Varken AZA eller RA kunde på egen hand bromsa tillväxten av högrisktumörer, men kombinationsbehandlingen resulterade i kraftigt bromsad tumörtillväxt hos mössen. Forskarna testade också att kombinera med ytterligare en substans, en HIF2α-hämmare. Sådana hämmare har föreslagits som alternativ behandling av neuroblastom eftersom proteinet HIF2α tidigare har beskrivits vara kopplat till mer aggressiva former av neuroblastom. HIF2α-hämmare befinner sig för närvarande i kliniska prövningar för behandling av andra tumörsjukdomar. – Intressant nog visar vi att effekten av vår AZA/RA-kombinationsbehandling faktiskt motverkas av HIF2α-hämmaren. Dessutom visar analyser av stora mängder patientdata att HIF2α inte alls är kopplat till aggressiva former av neuroblastom utan kan kopplas till lägre risk och bättre överlevnad hos patienterna, säger Johan Holmberg, forskare vid Ludwiginstitutet för cancerforskning och institutionen för cell- och molekylärbiologi vid Karolinska Institutet. Potentiellt farlig felbehandling med HIF2α HIF2α-hämmarnas roll behöver utredas ytterligare innan de används för att behandla neuroblastompatienter, konstaterar forskarna. – Förutom att påvisa effekten av en ny möjlig kombinationsbehandling ifrågasätter vår studie en hypotes som kan leda till potentiellt farlig felbehandling av barn med neuroblastom. Studien är således av stor vikt för framtida kliniska tillämpningar, säger Johan Holmberg. Forskningen finansierades av StratCan, Cancerfonden, Barncancerfonden, Vetenskapsrådet, Ludwiginstitutet för cancerforskning och Knut och Alice Wallenbergs stiftelse.  Publikation: “Combined epigenetic and differentiation based treatment inhibits neuroblastoma tumor growth and links HIF2α to tumor suppression”. Isabelle Westerlund, Yao Shi, Konstantinos Toskas, Stuart M Fell, Shuijie Li, Olga Surova, Erik Södersten, Per Kogner, Ulrika Nyman, Susanne Schlisio & Johan Holmberg. Proceedings of the National Academy of Sciences (PNAS), online 10 juli 2017. För mer information, kontakta: Johan Holmberg, forskare Institutionen för cell- och molekylärbiologi, Karolinska Institutet Ludwiginstitutet för cancerforskning Tel: 072-221 27 02 E-post: Johan.Holmberg@ki.se 

06/15/17--02:33: Karolinska Institutet behåller sin position i internationell förtroendemätning
Karolinska Institutet behåller sin position och hamnar i intervallet 51-60 på den årliga listan ”Times Higher Education World Reputation Rankings”. Listan, som rankar världens högst ansedda universitet och högskolor, baseras på enkätsvar från akademiker världen över. – Vi är förstås glada att Karolinska Institutet behåller sin position på listan. Det visar att förtroendet för KI:s utbildning och forskning fortsatt är högt. Samtidigt visar rankinglistor bara en liten del av ett universitets arbete framåt. KI har förstås egna processer för att vi ska kunna utveckla vår kvalitet ännu mer, säger Karin Dahlman-Wright, vikarierande rektor på KI. Främsta placeringarna får Harvard University, MIT och Stanford University. Listan publicerades den 14 juni i år. Underlaget till ”Times Higher Education World Reputation Rankings” ingår som en av flera delar i den större mätningen ”Times Higher Education World University Rankings”, som brukar publiceras på hösten. 

05/24/17--06:18: Så förbereder de ledningsskiftet i höst
Under en heldag i maj hade Karolinska Institutets blivande rektor Ole Petter Ottersen sina första möten med olika representanter i organisationen. Han träffade vikarierande rektor Karin Dahlman-Wright, konsistoriets ordförande Mikael Odenberg, dekanerna och universitetsdirektör Per Bengtsson med flera, och deltog även i ett vetenskapligt möte i Nobel Forum. Ole Petter Ottersen tar över som rektor den 1 augusti 2017. Då kliver Karin Dahlman-Wright tillbaka till sitt ordinarie uppdrag som prorektor vid Karolinska Institutet. Under dagen för besöket, den 19 maj, diskuterade de bland annat de områden som rektor och prorektor jobbar med och hur dessa ska fördelas. – Jag ser fram emot att jobba som prorektor igen, det uppdrag som jag faktiskt kandiderade för, säger Karin Dahlman-Wright och tillägger att det var oväntat för alla, inte minst för henne själv, att hon bara efter ett par dagar hamnade mitt i den turbulens som ledde till att hon i stället fick kliva in som vikarierande rektor. Efter att dåvarande rektor lämnat sin plats till förfogande efter kritikstormen i samband med Macchiarini-ärendet, har inte bara utredningar och arbetet med åtgärder följt för Karolinska Institutet, utan även en rekryteringsprocess för att få en ny ordinarie rektor på plats. I april utsåg regeringen norske Ole Petter Ottersen till rektor vid Karolinska Institutet, den enda slutkandidat som konsistoriet fört fram som förslag. Ingen formell roll förrän i augusti Ole Petter Ottersen avslutar sitt rektorsuppdrag vid Oslo universitet i sommar, och betonar att han inte har någon formell roll på KI före den 1 augusti 2017. – Men jag hoppas på många diskussioner före det. Jag har ju en mycket brant inlärningskurva, det är mycket att sätta sig in, svensk lag, universitetssektorn, och inte minst kulturen. Det är fantastiskt engagerande, säger han. – Det är också helt avgörande för mig att Karin känner universitetet så väl och att hon fortsätter som prorektor. Så jag ser fram emot det samarbetet, säger Ole Petter Ottersen. Som nyutnämnd prorektor var tanken att Karin Dahlman-Wright skulle ha särskilt ansvar för infrastrukturfrågor, men under 2017 har Stefan Eriksson utsetts till det nya uppdraget som vicedekan för infrastruktur, så det dags för en ny fördelning. Om det blir hälso- och sjukvårdsfrågor som historiskt ofta hamnat på prorektors bord blir en fråga för vidare diskussioner. – Det som är viktigt för mig att det blir nya frågor i samarbete med den nye rektorn, det är jätteviktigt att gå vidare, säger Karin Dahlman-Wright och tillägger: – Och så ser jag fram emot att lära mig norska! Ole Petter Ottersen har en egen målsättning för just det området: – Jag ska försöka att styra undan de allra svåraste orden, sådant som utdanning och säga utbildning i stället, och yta i stället för overflate, säger han.   Text: Madeleine Svärd Huss Foto: Gustav Mårtensson 

05/10/17--04:40: "Studentrepresentation viktigt för att påverka vår utbildning"
  – Studentrepresentationen är det viktigaste sättet vi har att påverka vår utbildning, vår nuvarande studiesituation och vår framtid som verksamma kollegor, säger Pontus Dannberg, vice ordförande i Medicinska föreningen (MF). Tillsammans med Odontologiska föreningen anordnade MF på torsdagen en informationsträff för studenter. Fokus låg på studentinflytande, hur en kan bli representant och vad en själv får ut av uppdraget. – Utöver påverkansaspekten så är det också ett bra sätt att få erfarenhet av styrelseuppdrag och mötesstrukturer, och en bra merit, säger Pontus Dannberg. I dagsläget finns runt 100 studentrepresentanter vid KI i olika organ så som KI:s konsistorium (styrelse), styrelserna för forskning, forskarutbildning och utbildning, arbetsmiljönämnden, utbildningsnämnder med mera. – Vissa representanter sitter med i flera organ vilket innebär att vi just nu lyfter studentperspektivet i över 200 sammanhang vid KI. I och med dagens träff hoppas vi på att bli ännu fler som jobbar för detta, säger Pontus Dannberg.   
04/10/17--21:00: Omvandling av hjärnceller nytt hopp för parkinsonpatienter
Forskare vid Karolinska Institutet har gjort viktiga framsteg i sökandet efter nya behandlingar för Parkinsons sjukdom. Genom att manipulera genuttrycket hos stödjeceller i hjärnan har de lyckats skapa nya dopaminproducerande nervceller. Studien, som genomförts på möss och mänskliga celler, publiceras i den ansedda vetenskapliga tidskriften Nature Biotechnology. Genom att omprogrammera hjärnceller har forskarna lyckats dämpa parkinsonlika symtom hos möss och i laboratoriemiljö producera nya mänskliga nervceller som producerar signalsubstansen dopamin. Vid Parkinsons sjukdom bryts just dessa dopaminceller i hjärnan ner. I en musmodell av Parkinsons sjukdom omvandlade forskarna gliaceller, en typ av stödceller i hjärnan, till nya dopaminceller. Gliacellerna var av typen astrocyter, uppkallade efter sin stjärnform, som förekommer i stora mängder i hjärnan hos möss och människor. Cellerna omvandlades med hjälp av införsel av en rad olika transkriptionsfaktorer – proteiner som har förmågan att kunna förändra genuttryck. Detta resulterade i mätbara markörer för dopaminsignalering i mössens hjärnor samt en betydande minskning av sjukdomssymtom. Även i experiment på mänskliga astrocyter i laboratoriemiljö lyckades forskarna konvertera cellerna till funktionella dopaminceller, vilket inger hopp om nya behandlingsprinciper för patienter med Parkinsons sjukdom. Ett alternativ till cellterapi Cellterapier för neurodegenerativa sjukdomar har fokuserat på transplantation av den celltyp som påverkas av sjukdomsprocessen. – Vi tror att det i framtiden kan bli möjligt att leverera gener och små molekyler snarare än celler för att ersätta de dopaminproducerande nervceller som gått förlorade vid Parkinsons sjukdom, säger professor Ernest Arenas vid institutionen för medicinsk biokemi och biofysik på Karolinska Institutet. Han har genomfört studien i nära samarbete med bland andra Pia Rivetti vid samma institution och professorerna Gilberto Fisone och Tibor Harkany vid institutionen för neurovetenskap på Karolinska Institutet. Studien finansierades av Vetenskapsrådet, Stiftelsen för Strategisk Forskning, EU, StratRegen, Hjärnfonden, Cancerfonden, StratNeuro, Parkinsonfonden, Novo Nordisk Fonden, Europeiska forskningsrådet och EMBO, med flera. Publikation “Induction of functional dopamine neurons from human astrocytes in vitro and mouse astrocytes in a Parkinson’s disease model” Pia Rivetti di Val Cervo, Roman A Romanov, Giada Spigolon, Débora Masini, Elisa Martín-Montañez, Enrique M Toledo, Gioele La Manno, Michael Feyder, Christian Pifl, Yi-Han Ng, Sara Padrell Sánchez, Sten Linnarsson, Marius Wernig, Tibor Harkany, Gilberto Fisone & Ernest Arenas Nature Biotechnology, online 10 april 2017, doi: 10.1038/nbt.3835 
03/21/17--09:01: Artikel om transplanterad matstrupe dras tillbaka
Den 21 mars 2017 drog Nature Communications tillbaka artikeln “Experimental orthotopic transplantation of a tissue-engineered oesophagus in rats” av Sjöqvist S, et al, på grund av osäkerhet kring studiens redlighet. Nature Communications började granska ärendet efter att Karolinska Institutet i höstas inledde en utredning om misstänkt oredlighet i forskning och begärde ett yttrande över artikeln från expertgruppen för oredlighet i forskning vid Centrala etikprövningsnämnden. Enligt expertgruppens yttrande den 6 september 2016 har Paolo Macchiarini, i egenskap av artikelns huvudförfattare, gjort sig skyldig till vetenskaplig oredlighet genom att ha vilselett både i sin presentation och i sin tolkning och beskrivning av resultaten. Rådata som ligger till grund för de resultat som presenteras i artikeln har inte heller lämnats ut i sin helhet, enligt expertgruppen. Den 20 december tog KI:s vikarierande rektor beslutet att fälla artikeln för oredlighet i forskning och KI meddelade då även Nature Communications om beslutet.  Den aktuella artikeln är en av de totalt sju vetenskapliga artiklar som 2014 anmäldes för misstänkt oredlighet i forskning och utreddes av KI:s tidigare ledning som i augusti 2015 friade artikelförfattarna från oredlighet i forskning, även om viss kritik riktades mot artikeln. En ny granskning inleddes i februari 2016 efter att nya avslöjanden om Paolo Macchiarini bland annat lett till att KI:s dåvarande rektor avgick. Publikation:  ”Experimental orthotopic transplantation of a tissue-engineered oesophagus in rats”, Sebastian Sjöqvist, Philipp Jungebluth, Mei Ling Lim, Johannes C. Haag, Ylva Gustafsson, Greg Lemon, Silvia Baiguera, Miguel Angel Burguillos, Costantino Del Gaudio, Alexander Sotnichenko, Karolina Kublickiene, Henrik Ullman, Heike Kielstein, Peter Damberg, Alessandra Bianco, Rainer Heuchel, Ying Zhao, Domenico Ribatti, Cristián Ibarra, Bertrand Joseph, Doris A. Taylor & Paolo Macchiarini, Nature Communications, 15 april 2014, doi:10.1038/ncomms4562. 

02/22/17--23:10: Medicinsk Vetenskap om artificiell intelligens
Vad händer när datorer bli bättre än läkaren på att ställa diagnos? Då kommer läkaren istället kunna ägna sig åt patienten, tror forskare inom artificiell intelligens som intervjuas i senaste numret av Medicinsk Vetenskap. Dessutom: Fördjupning om hur hälsan påverkas hos människor som tvingas fly. Läs även om hur drönare används inom medicinen, om ökningen av könsbekräftande kirurgi och möt psykologen som använder tetris för att lindra psykisk ohälsa. Plus: Nu skapas en atlas över alla våra celler – vi listar fem du inte visste att du hade. Med mera. Nyfiken på artificiell intelligens På djupet om flykt och hälsa Intervjun med Emily Holmes 
12/08/16--00:46: Stjärnskådning med Nobelpristagare i fullsatt Aula Medica
Aula Medica var fullsatt när Yoshinori Ohsumi höll sin Nobelföreläsning som var fullmatad med godis för den forskningsintresserade. Under en timme redogjorde han för de 27 år av arbete som ledde fram till Nobelpriset. Det var under en molnig decemberhimmel som kön långsamt ringlade in i Aula Medica och fyllde ut varje plats. När kvällens stjärna, Yoshinori Ohsumi, äntligen visade sig följdes hans väg till scenen av cirka tusen huvuden och inte så få storögda kameror. Dessförinnan hade Karin Dahlman-Wright, KI:s vikarierande rektor, hälsat publiken välkommen och sagt att ”vi i dag hyllar vetenskapen”. Och det var precis vad Nobelpristagaren i fysiologi eller medicin skulle göra. – Jag tror att varje forskare är en produkt av den tid då han eller hon lever, sa han först på sitt lågmälda vis och gav en kort resumé av sin bakgrund. Jag tillbringade mycket tid i naturen där jag samlade insekter och betraktade stjärnhimlen. Livsresan startade i Japan. Där föddes han strax innan andra världskrigets slut och växte upp under svåra förhållanden. Hans mor var sjuk i tuberkulos och var sängliggande långa perioder. Själv var han undernärd till följd av matbrist. Fröet till hans forskning, nyfikenheten och naturintresset, såddes redan då. – Jag tillbringade mycket tid i naturen där jag samlade insekter och betraktade stjärnhimlen, sa Yoshinori Ohsumi. Efter den personliga glimten av Nobelpristagaren själv, djupdök föreläsningen in i den värld som Yoshinori Ohsumi var först med att utforska – autofagins molekylära landskap. Men först förklarade han, mot bakgrund av årstidsbilder av träd och risfält, varför nedbrytnings- och återvinningsprocessen autofagi är så intressant. – Naturen är i ständig förändring och nedbrytning är inte destruktivt, utan en förutsättning för att bygga något nytt. Exempelvis kommer de proteiner som bildas i vår kropp inte huvudsakligen från maten vi äter, utan från andra proteiner i vår kropp som brutits ned och återanvänts, sa han. För mig har de här 27 åren varit en vindlande väg med många oväntade sammanträffanden och möten. År 1988, när han hittat sin forskningsinriktning, fick han äntligen möjlighet att starta sitt eget labb. – Det bestod av mig själv, sa han och lockade fram några skratt. I detta labb tillbringade han mycket tid, ”mer än någon annan”, med att stirra på jästceller i mikroskop. Men i vakuolerna, de organeller där han trodde att nedbrytningen kunde äga rum, verkade det inte hända något alls. Genombrottet kom när Yoshinori Ohsumi lyckades stänga av en rad gener som är nödvändiga för processen, och därigenom få delar av maskineriet att ansamlas och bli synligt. Därefter kunde pusslet börja läggas – 15 gener identifierades, var och en med sin egen forskningshistoria. Så småningom kunde Yoshinori Ohsumi och hans medarbetare identifiera processens olika beståndsdelar i form av proteiner och förklara deras funktioner. Avslutningsvis visade Yoshinori Ohsumi en graf över antalet publikationer om autofagi. Forskningsområdet puttrade på under lång tid för att sedan plötsligt explodera, något som hänger ihop med att processen visat sig vara viktigt vid en lång rad sjukdomar och fysiologiska processer.  – För mig har de här 27 åren varit en vindlande väg med många oväntade sammanträffanden och möten. Jag har alltid drivits av intellektuell nyfikenhet, och jag trodde aldrig att autofagi skulle få så här stor betydelse. Jag vill tacka alla forskare som har bidragit till det, sa han och fick stående ovationer.   Text: Ola Danielsson 
10/29/16--17:14: Över en halv miljard kronor i VR-anslag till forskare vid KI
På torsdagen den 27 oktober kom årets bidragsbeslut från Vetenskapsrådet (VR) i kategorin medicin och hälsa.  Det totala beloppet som delas ut är nästan 980 miljoner och KI:s forskare tilldelas hela 524 325 017 kronor. Av 1 160 inkomna ansökningar har 254 beviljats, varav 128 vid KI. Medlen fördelas över åren 2016-2020. De fem största bidragen till KI forskare i utlysningen är: Marie Carlén, Institutionen för neurovetenskap Projekt: Kontroll av uppmärksamhet - det kolinerga systemets betydelse Projektbidrag: 8 800 000 kronor fördelade över åren 2017-2020 Erika Franzén, Institutionen för neurobiologi, vårdvetenskap och samhälle Projekt: Balansträning för personer med Parkinsons sjukdom (BETA-PD): klinisk effektivitet, neuroplasticitet och implementering  Projektbidrag: 7 200 000 kronor fördelade över åren 2017-2020 Johan Sandberg, Institutionen för medicin, Huddinge Projekt: Immunbiologisk undersökning av "innate-like" T lymfocyter i hälsa och sjukdom orsakad av virusinfektion Projektbidrag: 7 200 000 kronor fördelade över åren 2017-2020 Carlos Ibanez, Institutionen för neurovetenskap Projekt: Neurotrophic signalering i den vuxna nervsystemet - Betydelsen för neuropsykiatriska störningar Projektbidrag: 7 100 000 kronor fördelade över åren 2017-2020 Unnur Valdimarsdottir, Institutionen för medicinsk epidemiologi och biostatistik Projekt: Genetiken bakom posttraumatiskt stressyndrom bland svenska tsunamiöverlevare  Projektbidrag: 7 100 000 kronor fördelade över åren 2017-2020 Bidragsbeslutet omfattar fem kategorier: projektbidrag (107 stycken vid KI), etableringsbidrag (16 stycken vid KI), projektbidrag för alternativa metoder till djurförsök enligt 3R-principen (3 stycken vid KI), bidrag till anställning som forskare på halvtid i klinisk miljö (2 stycken vid KI) samt forskarskola inom bioinformatik. Läs mer om alla bidragsbeslut i denna omgång på VR:s hemsida.  
10/12/16--11:36: Kostsamma renoveringsbehov gör framtiden osäker för MF:s kårhus
KI-alumnerna Göran Sterky och Ingvar Liljefors var med och invigde MF:s kårhus år 1954. Foto: Susanna Forsell. Medicinska Föreningens (MF) kårhus på KI:s campus i Solna är i stort behov av att renoveras, till en beräknad kostnad av 40 miljoner kronor. Nu samlar MF in pengar för att säkra både byggnadens och studentkårens framtid. MF:s kårhus renoverades senast 1985. Nu kräver lokalerna en upprustning på nytt. Överst på prioriteringslistan står bland annat att byta ut fönster, renovera byggnadens aula och uppdatera ljudanläggningen.  – Om inte renoveringen blir av så kommer kårhuset i längden att bli oanvändbart, och då vet vi inte vad som kommer att hända med föreningen i framtiden, säger MF:s ordförande Frida Hellström. Under en söndagseftermiddag i början av oktober anordnade därför MF ett alumnmingel för att uppmana tidigare KI-studenter att donera pengar, det som ett av flera sätt för studentkåren att finansiera renoveringen.  ”Studenterna behöver en mötesplats” Ett femtiotal gäster var på plats och på scenen varvades engagerade talare med underhållning av studentkårens spexgrupper Corpus och Flix. En av talarna var Annika Östman Wernerson, dekan för utbildning vid KI. – Jag hoppas att man verkligen ska se att de som har gått på KI är engagerade i att vi behöver ett funktionellt och modernt kårhus. Vid KI:s många program samlas studenter från olika delar av Sverige och världen och de behöver en mötesplats, säger Annika Östman Wernerson.  Sedan kårobligatoriet togs bort 2010 har studentföreningarnas ekonomi försämrats. Idag är man beroende av bland annat donationer från stiftelser, företag och privatpersoner för att hålla föreningarna flytande. – Vi förstår ju att alumner inte kan stå för de stora donationerna som behövs för hela renoveringsprojektet. Men deras intresse och stöd gör att vi kan gå till företag och stiftelser och visa att det här är någonting som alla på KI och MF vill, säger Frida Hellström. Fåtal donationer men fortsatt hoppfullt Åhörarna bestod mestadels av veteraner och äldre alumner. Bland dem satt de tidigare studiekamraterna Göran Sterky och Ingvar Liljefors, bläddrandes i en tillsynes gulnad årsbok anno 1954, samma år som de själva var med och invigde kårhuset.  – Självklart måste det finnas ett kårhus. Det ger utrymme för aktiviteter och så har det ju en bra gasquekällare. Men jag tror att dagens insamling kommer att gå dåligt, det är ju inga företag här, säger Göran Sterky. Ännu har bara ett fåtal donationer från privatpersoner kommit in. Men Annika Östman Wernerson är positiv. – Bidrag från KI:s alumner är viktiga, dels för pengarna i sig och dels för att bidragen är en viktig signal för andra som kan vilja vara med och donera till ett bra och välfungerande kårhus, säger hon. Text och bild: Susanna Forsell 
09/23/16--06:29: Maria Masucci om KI:s etablering i Hongkong: ”en fantastisk vetenskaplig möjlighet”
Tre frågor till Maria Masucci, vicerektor för internationella frågor vid Karolinska Institutet (KI) och ordförande i styrgruppen för Ming Wai Lau Centre for Reparative Medicine som KI etablerar i Hongkong.   Vad betyder etableringen av centrumet för KI? – Vetenskapligt innebär det en fantastisk möjlighet att öppna ett forskningscentrum inom regenerativ medicin i en miljö som ligger så långt fram inom det här området och satsar på det.  – Samtidigt är det här vi gör helt nytt, för både KI och för Sverige. Det är en viktig lärandeprocess organisatoriskt att vi tvingas tydliggöra och efterleva våra regler i en annan miljö. Klarar vi det bra har vi en modell för hur vi framöver kan arbeta med stora internationella satsningar. – Vi ser också detta som en viktig ingång till Fastlandskina, som med sin stora och växande population har ett enormt behov av medicinsk innovation. Hur ser du på möjligheten att bedriva fri akademisk forskning i Hongkong? – De signaler vi får är att den högkvalitativa forskningen och den standard för forskningskvalitet som KI representerar är intressant för både Hongkong och Fastlandskina – i det ingår forskningsfrihet och etiska regler. Vi får starkt stöd från Hongkong för att den struktur vi bygger där ska vara KI:s och följa våra regler. – Hongkong befinner sig i en särskild politisk situation, men min bedömning är att läget är stabilt. Det är i allas intresse att Hongkong förblir ett starkt centrum och jag känner mig helt lugn i att vi kan bedriva högkvalitativ forskning där.  Donatorn Ming Wau Lau och hans far förekommer i bolag i de så kallade Panamadokumenten; dokument läckta från en advokatbyrå i Panama som skapar så kallade brevlådeföretag i skatteparadis. Hans far, en mycket förmögen fastighetsägare, har dömts för korruption och pengatvätt i Macau under tiden som ägare av bolaget Chinese Estate Holdings ltd, där Ming Wai Lau har haft och har ledande befattningar. Är Ming Wau Lau en lämplig donator för KI? – Vi har gjort en undersökning av donatorn och i den mån vi har kunnat kontrollera finns inget som gör honom olämplig vad gäller honom som person eller hans affärer. Vi kan inte uttala oss om faderns ekonomiska angelägenheter. Att ha ägande i bolagen med låg företagsskatt är inget uppseendeväckande i Hongkong eftersom företagsskatten där är så låg. Dessutom var hans intressen i Panamabolag kända för skattemyndigheterna i Hongkong. – Ming Wau Lau är intresserad av området regenerativ medicin och har ett stort personligt engagemang för utbildning på olika nivåer. Dessutom känner han till Sverige och KI väl. Hans barn och deras mor har bott här, han har varit här ofta och har ett sommarställe i Stockholmsområdet. Text: Sara Nilsson 
09/09/16--05:29: Paolo Macchiarini skyldig till fusk enligt extern granskning
Ett externt yttrande från expertgruppen för oredlighet i forskning vid Centrala etikprövningsnämnden, CEPN, bedömer att Paolo Macchiarini har gjort sig skyldig till vetenskaplig oredlighet i forskning. – Det är befriande att nu få Centrala etikprövningsnämndens tydliga konstaterande att Paolo Macchiarini gjort sig skyldig till forskningsfusk. Det gör att vi med krafttag fortsätter det arbete vi inlett, att ta tag i bristande interna rutiner, säkra kvalitet och strikt regelefterlevnad. Vi ber återigen visselblåsarna om ursäkt för KI:s felaktiga agerande i samband med deras anmälan, säger Karin Dahlman-Wright, vikarierande rektor vid Karolinska Institutet. Läs mer om Macchiarini-ärendet.
08/19/16--07:08: Uppehåll i studie om kroppsegna stamceller
En studie vid Karolinska Institutet och Karolinska Universitetssjukhuset där patienter med ärrskador på stämbanden har opererats med egna stamceller har visat sig effektiv. Nu görs ett uppehåll i arbetet på grund av att tidigare tillstånd ännu inte förnyats av den nya tillsynsmyndigheten. Omkring sex procent av befolkningen har röstbesvär. En mindre grupp av patienter har svår heshet eller total röstförlust på grund av ärrskador på stämbanden. Detta leder ofta till svår kommunikationsstörning, arbetslöshet eller sjukskrivning. För närvarande saknas effektiv varaktig behandling för dessa patienter. Sedan 2011 har studier där patienter injicerats med kroppsegna mesenkymala stamceller injiceras i stämbanden vid operationen. Studien har omfattat totalt 16 patienter under en femårsperiod. Tillstånd för studien gavs 2011, och behandlingen påbörjades i januari 2012. Karolinska Universitetssjukhuset och Karolinska Institutet har haft en löpande dialog med de aktuella myndigheterna under åren. I samband med att ansvaret som tillsynsmyndighet flyttades från Socialstyrelsen/IVO till Läkemedelsverket upphörde befintliga tillstånd, och nya måste sökas. I avvaktan på att nya tillstånd behandlats av Läkemedelsverket, har studierna stoppats. Sedan dess har endast kontroller av redan påbörjade behandlingar genomförts. 
07/11/16--07:25: Håll andan - upplysta nätverk inspirerar
Forskare från Karolinska Institutet under ledning av professor Eric Herlenius har identifierat en molekyl som hjälper oss att anpassa vår andning när blodgasnivåerna ändras. Resultatet, som publiceras i den vetenskapliga tidskriften eLife, kan bidra till förståelsen för varför vissa spädbarn får problem med andningen. Det är livsviktigt att andningens generering och kontrollmekanismer fungerar korrekt. Om kroppen inte reagerar på ökade halter av koldioxid i blodet riskerar vi att drabbas av andningsstörningar, sjukdom eller panik. Tillståndet kan bli livshotande, och i värsta fall leda till (exempelvis) plötslig spädbarnsdöd. För att öka kunskapen om de bakomliggande mekanismerna ville forskargruppen studera de neurala nätverk i hjärnstammen som styr andningen. De är svåråtkomliga vilket gjorde det nödvändigt att utveckla en ny metod. Forskarna lät en del av hjärnstammen från en mus växa till i en skål. Nerver och stödjande celler gjorde det möjligt för hjärnstamsbiten att fortsätta "andas" under tre veckor, samtidigt som forskarna kunde övervaka aktiviteten. – Med vår nya hjärnstamskultur kunde vi för första gången visa att celler som ansvarar för andningen är organiserade i så kallade ”small world”-nätverk. Grupper av celler arbetar mycket nära varandra, och är sammankopplade via ytterligare celler som verkar fungerar som nav. Andningsaktiviteten bevarades i hela tre veckor, vilket gör att vår modell kan användas för långtidsstudier av andningens neurala nätverksaktivitet, säger David Forsberg, doktorand vid institutionen för kvinnors och barns hälsa, och försteförfattare av artikeln. När forskarna sedan undersökte hur andningsmönstret förändrades vid höga nivåer av koldioxid upptäckte de att en inflammationsmolekyl, prostaglandin E2, frisattes i hjärnstammen. Beroende på var i hjärnstammen molekylen var aktiv, ökade eller minskade andningen. Prostaglandin E2 förändrade också andningens karaktär, så att antalet djupa andetag, "suckar", ökade. Eftersom PGE2 frigörs under inflammation och feber, kan dessa tillstånd störa kroppens normala reaktioner på koldioxid. Därmed kan det ske farliga uppehåll i andningen. – Upptäckterna ger förklaringar till varför vissa barn får problem med andningen, särskilt vid inflammatoriska sjukdomar och infektioner. Samma molekyl råkar dessutom vara delaktig i den molekyldusch som bebisar utsätts för när de föds. Därför kan dess roll i andningskontrollen vara viktig för att dra de första djupa andetagen i livet, säger professor Eric Herlenius, som har lett forskagruppen. Hur vill ni gå vidare med era resultat? – Vi vill nu ta reda på hur inflammation förändrar hjärnstammens kontroll av andningen. Det är viktig kunskap för att forska fram nya sätt att rädda livet på spädbarn som har svårt att styra sin andning. Publikation: “CO2-evoked release of PGE2 modulates sighs and inspiration as demonstrated in brainstem organotypic culture”, David Forsberg, Zachi Horn, Evangelia Tserga, Erik Smedler, Gilad Silberberg, Yuri Shvarev, Kai Kaila, Per Uhlén, and Eric Herlenius, e-Life, publicerad online 5 juli 2016, doi: http://dx.doi.org/10.7554/eLife.14170 
06/16/16--13:48: Christer Betsholtz ny föreståndare för AstraZeneca och Karolinska Institutets Integrated Cardio Metabolic Centre
Professor Christer Betsholtz har utsetts till ny föreståndare för AstraZeneca and Karolinska Institutet samarbete inom ramen för Integrated Cardio Metabolic Centre (ICMC) som har sin bas på KI vid institutionen för medicin, Huddinge. - ICMC är en unik plattform för samarbete mellan akademin och läkemedelsindustrin och jag är övertygad om att centret kommer att prestera väsentlig kunskap som kan ligga till grund för nya behandlingar. Jag ser fram emot att arbeta nära alla duktiga forskare vid ICMC och bidra till att bygga nätverk och samarbeten med AstraZenecas forskare och akademier världen över, säger Christer Betsholtz. Med sina drygt 300 vetenskapliga publikationer är Betsholtz en auktoritet i forskningsfältet vaskulär biologi. För närvarande är han professor vid både Uppsala universitet och KI och han kommer att ha kvar sin tjänst på Uppsala universitet. Betsholtz kommer också att ha en deltidstjänst som forskare vid AstraZeneca och utgöra en viktig länk mellan ICMC, the universiteten och AstraZeneca i det dagliga arbetet. ICMC etablerade för tre år sedan Karolinska Institutet och AstraZeneca etablerade Integrated Cardio Metabolic Centre 2013 med ett kontrakt på fem år. Sedan dess har samarbetet förlängts till och med 2020. Totalt kommer AstraZeneca att bidra med upp till 100 miljoner US dollar i samarbetet. 
05/21/16--12:56: Cancer kan bekämpas med omprogrammerade makrofagceller
Forskare vid Karolinska Institutet har genererat antikroppar som programmerar om en typ av makrofager i immunsystemet så att immunförsvaret lättare kan känna igen och döda tumörceller. Studien, som publiceras i tidskriften Cell Reports, kan på sikt leda fram till ny behandling av patienter men också få betydelse för diagnostik av bröstcancer och malignt melanom. Immunterapi, där kroppens eget immunsystem stärks i syfte att döda tumörceller, och framförallt den som riktar sig mot aktivering av immunsystemet, håller på att förändra hur vi behandlar cancer i dag. Till skillnad från annan cancerbehandling riktas immunterapi inte direkt mot tumören utan mot specifika celler i immunförsvaret och släpper lös immunsystemets förmåga att själv bekämpa tumören. – Vi har nu funnit ett nytt sätt att använda antikroppar för immunterapi genom att aktivera immunceller, så kallade makrofager, i tumören. Resultatet är att tumören blir lättare att känna igen av immunsystemet och vi har sett effekt av behandlingen i djurstudier av tre olika cancersjukdomar, säger Mikael Karlsson, vid institutionen för mikrobiologi, tumör- och cellbiologi, en av forskarna bakom studien. Immunterapi mot cancer utnämndes till 2013 års mest banbrytande framsteg av den framstående vetenskapliga tidskriften Science. Speciellt har antikroppar som ökar T-cellers förmåga att döda tumörceller visat sig vara effektiva och gett nya möjligheter att behandla cancer där det tidigare saknats behandlingsalternativ. Tumörer gömmer sig Men för en del patienter har T-cellsmodifierande immunterapi inte tillräckligt god effekt. Vissa tumörer lyckas fortfarande gömma sig för immunsystemet genom att skicka ut signaler som förhindrar immuncellerna att känna igen cancercellerna. En annan bidragande orsak till att behandlingen i bland misslyckas är att tumörer inte triggar ett lika starkt immunsvar som exempelvis infektioner gör. I den aktuella studien har forskarna riktat in sig på makrofager, en typ av immunceller vars normala funktion är att bekämpa infektioner. Men en del makrofager påverkar sin omgivning på sätt som gör det lättare för cancerceller att överleva och sprida sig. I tumörer dominerar oftast en typ av makrofager som förhindrar T-celler och andra immunceller att känna igen och döda cancerceller. Forskarna har i studien lyckats programmera om och aktivera dessa makrofager genom att använda en antikropp riktad mot ett protein på makrofagernas cellyta. Förstärker immunterapi Behandling med antikroppen hindrade tumörer att växa och sprida sig i möss. Antikroppsbehandlingen förstärkte också en typ av T-cellsmodifierande immunterapi som används kliniskt. Forskarna visar också att denna typ av makrofager finns i mänsklig bröstcancer och malignt melanom. De hoppas därför kunna utveckla en antikropp som kan användas för behandling av patienter i framtiden. – Vi hoppas nu att denna nya behandling, som än så länge testats prekliniskt, i framtiden ska kunna användas i kombination med annan immunterapi för att göra den än mer effektiv. Vi undersöker också om förekomsten av den här typen av makrofager i mänskliga tumörer kan användas inom vården för diagnostik av cancersjukdomar, säger Mikael Karlsson. Förstaförfattare har varit Anna-Maria Georgoudaki.  Studien har finansierats med stöd av Vetenskapsrådet, Cancerfonden, Strategiska forskningsprogrammet inom cancer vid Karolinska Institutet (Stratcan) och Rockefeller University. Publikation Reprogramming tumor associated macrophages by antibody targeting inhibits cancer progression and metastasis Anna-Maria Georgoudaki, Kajsa Prokopec, Vanessa F. Boura, Eva Hellqvist, Silke Sohn, Jeanette Östling, Rony Dahan, Robert A. Harris, Mattias Rantalainen, Daniel Klevebring, Malin Sund, Suzanne Egyhazi Brage, Jonas Fuxe, Charlotte Rolny, Fubin Li, Jeffrey V. Ravetch and Mikael C.I. Karlsson  Cell Reports, publicerad online 19 Maj 2016, doi: 10.1016/j.celrep.2016.04.084 
04/21/16--05:23: Regeringsbeslut om ny styrelse för KI
Regeringen har idag fattat beslut om de ledamöter av KI:s styrelse, konsistoriet, som utses av regeringen. Beslutet följer det förslag som tidigare lämnats av den nomineringsgrupp som består av landshövding Christ Heister, tidigare universitetskansler Lars Haikola och en studentrepresentant. Den 1 maj ska en ny styrelse vara på plats. Förutom de ledamöter som utses av regeringen består konsistoriet av rektor, prorektor och universitetsdirektör, tre lärarrepresentanter som utses av fakulteten, tre studentrepresentanter som utses av studentkårerna och tre personalföreträdare från KI. Nya ledamöter som utsetts av regeringen: Förre statsrådet Lars Leijonborg, ordförande Professor Susana Borrás Förra rektorn Lisa Sennerby Forsse Verkställande direktören Sofia Heidenberg Justitierådet Marianne Lundius F.d  verkställande direktören Jonas Milton Finanslandstingsrådet Torbjörn Rosdahl Civilekonomen Charlotte Strömberg Ledamöter som nu lämnar konsistoriet: Annika Andersson Dan Andersson Anders Blanck Eskil Franck Pressmeddelande från regeringen Läs mer om konsistoriet 
03/23/16--01:09: Fyra KI-forskare får ERC Advanced Grants
Det europeiska forskningsrådet, ERC, har beslutat vilka som får ta emot ERC Advanced Grants i 2015 års utlysning. Bland de totalt nio forskarna från svenska universitet finns fyra från Karolinska Institutet: Jonas Frisén, Thomas Helleday, Ole Kiehn och Klas Wiman. Jonas Frisén, professor vid institutionen för cell- och molekylärbiologi, tilldelas medel för projektet ”Exploration and promotion of neurogenesis in the adult brain", nybildning av nervceller i den vuxna hjärnan. Thomas Helleday, professor vid institutionen för medicinsk biokemi och biofysik, tilldelas medel för projektet ”Targeting oxidative repair proteins for treatment of cancer and inflammation”, oxidativ stress och behandling av cancer och inflammation. Ole Kiehn, professor vid institutionen för neurovetenskap, tilldelas medel för projektet ”Functional deciphering of the integrated brainstem connectome that selects locomotor behavior”, kartläggning av hur hjärnstammen styr rörelseförmågan. Klas Wiman, professor vid institutionen för onkologi-patologi, tilldelas medel för projektet ”Restoration of tumor suppressor function by induction of translational read-through of premature termination codons – a strategy for improved cancer therapy”, förbättring av cancerbehandling med tumörsuppression.  ERC Advanced Grants riktar sig till etablerade och världsledande forskare som strävar mot banbrytande genombrott med högsta vetenskapliga kvalitet. Anslagen är upp till 2,5 miljoner euro under en femårsperiod. Läs mer om ERC:s utlysningar. 
02/22/16--02:11: Insulinutsöndrande celler signalerar insulinresistens
Diabetesforskare vid Karolinska Institutet har utvecklat en ny teknik som gör det möjligt att följa insulinresistens i möss på ett icke-invasivt sätt under lång tid. Den nya metoden, som presenteras i tidskriften Scientific Reports, kan användas för att monitorera insulinresistens under utveckling och behandling av metabola sjukdomar. Insulinresistens är en viktig bidragande faktor i flera olika ämnesomsättningssjukdomar, som hjärt-kärlsjukdom, metabolt syndrom och diabetes typ 2. En svårighet när det gäller insulinresistens är behovet att i levande organismer kunna följa hur processen utvecklas i enskilda celler i vävnader som påverkas av insulin, exempelvis fett, lever, hjärna, njure eller bukspottskörteln.  Forskarna bakom den nya studien har tidigare visat att den insulinutsöndrande betacellen, som finns i de Langerhanska öarna i bukspottskörteln, inte bara utsöndrar hormonet insulin utan också själv påverkas av insulinet. På så sätt kan insulinresistens i betaceller bidra till uppkomst och utveckling av typ 2-diabetes. – Problemet är att öarna är inbäddade i bukspottskörteln och därför inte åtkomliga för direkt monitorering. Men genom att utrusta betaceller med en fluorescerande biosensor som rapporterar om insulinresistens och transplantera dessa öar till ögats främre kammare hos möss har vi nu möjlighet att studera insulinkänslighet i betaceller under många månader i levande möss, säger studiens förstaförfattare Meike Paschen, doktorand vid Rolf Lufts Forskningscenter för diabetes och endokrinologi, institutionen för molekylär medicin och kirurgi vid Karolinska Institutet. Ett naturligt fönster in i kroppen Den här nya metoden drar nytta av att den genomskinliga hornhinnan fungerar som ett naturligt fönster in i kroppen som låter forskarna följa insulinresistens i Langerhanska öar transplanterade till ögats främre kammare. Biosensorn som finns i de transplanterade öarna gör det möjligt för forskarna att skilja insulinresistenta celler från de som reagerar normalt på insulin. Signalen från biosensorn mäts med fluorescensmikroskopi i enskilda celler på ett icke-invasivt sätt i det levande djuret. – Tekniken tillåter monitorering av celltypsspecifik insulinkänslighet eller resistens i realtid som en del av insulinresistens i hela kroppen under utveckling och behandling av sjukdom, säger professor Per-Olof Berggren som tillsammans med docent Ingo Leibiger vid lett den aktuella studien vid Rolf Luft Forskningscenter för diabetes och endokrinologi. Forskningen har finansierats med stöd av bland annat Vetenskapsrådet, Familjen Erling-Perssons stiftelse, Novo Nordisk Foundation och Karolinska Institutet (KID-programmet). Vårt pressmeddelande om studien (engelska) Publikation Non-invasive cell type selective in vivo monitoring of insulin resistance dynamics Meike Paschen, Tilo Moede, Barbara Leibiger, Stefan Jacob, Galyna Bryzgalova, Ingo B. Leibiger, Per-Olof Berggren Scientific Reports, published online 22 Feb 2016 
02/01/16--23:08: Ingen koppling mellan subkortikala hjärnvolymer och genetisk risk för schizofreni
Vanligt förekommande genetiska variationer som är associerade med risk för schizofreni är inte kopplade till volymen av områden belägna under hjärnbarken, enligt en stor internationell studie som letts från Karolinska Institutet och University of North Carolina School of Medicine, USA. Den konceptbevisande studien, som publiceras i Nature Neuroscience, ger en färdkarta för framtida forskning om möjliga associationer mellan hjärnvolymsmätningar och kända genetiska riskfaktorer. Det senaste årtiondet har viktiga bidrag till vår förståelse för schizofreni kommit från två olika sorters studier. Hjärnavbildningsstudier har visat att vissa delar av hjärnan, som hippocampus och amygdala, är mindre hos personer med schizofreni, som är en svår psykiatrisk sjukdom med hög ärftlighet. Samtidigt har stora så kallade genome-wide association-studier, GWAS, i vilka gensekvenser från tusentals människor analyseras, funnit att schizofreni tycks uppkomma av de kombinerade effekterna av många gener, snarare än från defekter i en enskild gen. Nästa logiska steg var att slå ihop dessa båda metoder. En ny studie ledd av Patrick F. Sullivan, forskare och professor vid Karolinska Institutet och University of North Carolina School of Medicine, undersökte sambandet mellan vanliga genetiska varianter som kopplats till schizofreni och sådana som associerats med volymen av olika subkortikala områden, som är belägna under hjärnbarken. Studien, som nu publiceras online i tidskriften Nature Neuroscience, är en storskalig, global samarbetsstudie som där nära 600 forskare från mer än 350 forskningsinstitutioner har deltagit.  – I vår studie kopplar vi samman resultat från studier av vanliga genvarianter vid schizofreni och volymen av flera strukturer i hjärnan. Vi hittade inget stöd för ett genetiskt överlapp mellan risk för schizofreni och mått på subkortikal volym, varken vid analys av ett stort antal vanligt förekommande genetiska varianter i kombination eller för enskilda specifika genetiska varianter, säger Patrick Sullivan. Färdkarta för framtida studier – Denna konceptbevisande studie kan fungera som en färdkarta för framtida studier för att undersöka den genetiska samvariansen mellan strukturella eller funktionella fenotyper i hjärnan och risken för psykiska sjukdomar, säger Patrick Sullivan. På Karolinska Institutet är Patrick F. Sullivan professor i psykiatrisk genetik vid institutionen för medicinsk epidemiologi och biostatistik. Vid University of North Carolina School of Medicine är han Yeargan Distinguished Professor i genetik och psykiatri och chef för Psychiatric Genomics. Han är även grundare av och ledande ansvarig forskare vid Psychiatric Genomics Consortium, historiens största konsortium inom psykiatri. Forskningen har finansierats med stöd av flera anslagsgivare och medicinska företag, däribland National Institutes of Health i USA, EU:s sjunde ramprogram, Welcome Trust i Storbitannien och svenska Vetenskapsrådet (fullständig förteckning i artikeln). Forskare från forskningsinstitutioner i följande länder har bidragit till studien: Australien, Belgien, Bulgarien, Danmark, Estland, Finland, Frankrike, Irland, Italien, Israel, Japan, Kanada, Kina, Litauen, Nederländerna, Nigeria, Norge, Polen, Ryssland, Sverige, Storbritannien, Tjeckien, Tyskland, Ungern, USA och Österrike. Vårt pressmeddelande om studien (engelska) Publikation Genetic influences on schizophrenia and subcortical brain volumes: large-scale proof of concept Barbara Franke, Jason L Stein, Stephan Ripke et al Nature Neuroscience, online 1 February 2016, doi:10.1038/nn.4228 
12/28/15--01:10: Självmord kan undvikas med rätt bemötande online
Många självmordsbenägna är ute på nätet och berättar om sina tankar och planer. Forskare från Stockholms universitet och Karolinska Institutet har studerat ett uppmärksammat fall med en 21-åring som begick självmord och streamade hela händelseförloppet. De kommentarer han fick online bidrog antagligen till att han tog sitt liv, visar studien som nyligen publicerades i tidskriften British Journal of Psychiatry. – När man går tillbaka och tittar efteråt visar det sig att en majoritet av alla som tar sina liv har kommunicerat det på det ena eller andra sättet. I en självmordsprocess är det kanske tydligaste tecknet för andra just att personen berättar om sina självmordstankar och självmordsplaner, säger Michael Westerlund vid Institutionen för mediestudier, Stockholms universitet. Forskarlaget har undersökt de föreställningar och attityder som förekom i de anonyma användarkommentarerna som publicerades på sajten Flashback före, under och efter självmordet. Nästan hälften av kommentarerna före självmordet uppmuntrade 21-åringen att utföra självmordet, och ett förvånansvärt högt antal kommentarer efter självmordet uttryckte spänning, även om ungefär hälften av kommentarerna betraktade självmordet som tragiskt. – Vi vet att hur man bemöts, om man är suicidal, är oerhört viktigt. Och är man inne i en självmordsprocess är man i dagens uppkopplade värld ofta ute på internet och diskuterar det, säger Michael Westerlund vid Institutionen för mediestudier, Stockholms universitet. Slutsatsen forskarna drar utifrån studien är att det är viktigt att öka uppmärksamheten på självmordssignaler och förståelsen för hur man kan bemöta självmordsbenägna personer i olika nätforum. En åtgärd som föreslås är att rikta utbildningsinsatser till moderatorer på nätforum. En annan åtgärd är att skapa rutiner inom vården för att undersöka vilken typ av webbsajter och forum som självmordsbenägna personer besöker. Michael Westerlund vid Institutionen för mediestudier, Stockholms universitet har publicerat studien tillsammans med Danuta Wasserman, professor i psykiatri och suicidologi, Karolinska Institutet och Gergö Hadlaczky, Karolinska Institutet. Fakta om självmord I ett globalt perspektiv är självmord idag en av de vanligaste dödsorsakerna i världen, och orsakar uppskattningsvis 700 000 dödsfall om året. Idag vet man att mellan en tredjedel och hälften av alla personer som har begått självmord tidigare har kommunicerat sina avsikter att begå självmord till människor i sin omgivning. Om indirekt kommunikation räknas in stiger andelen till 60-80 procent. Publikation: Case study of posts before and after a suicide on a Swedish internet forum. Westerlund M, Hadlaczky G, Wasserman D Br J Psychiatry 2015 Dec;207(6):476-82 Läs pressmeddelande från Stockholms universitet 
12/08/15--00:09: KI-koordinerat EU-nätverk etablerar cancersamarbeten
Det EU-finansierade nätverket EurocanPlatform, som koordinerats från Karolinska Institutet, höll sitt sista möte i Bryssel i november. Resultatet är nya samarbeten mellan cancercentra inom Europa med målet att överföra forskningsupptäckter från labb till klinik. För fem år sedan gick 28 framstående europeiska cancerforskningsinstitut och cancerorganisationer ihop i ett EU-finansierat samarbete kallat EurocanPlatform. Syftet var att på ett effektivt sätt koordinera cancerforskningen i Europa, att dela på infrastruktur och att arbeta ihop i olika projekt för att komma framåt i forskning och behandling av sjukdomen. Professor Ulrik Ringborg vid Karolinska Institutet, koordinator för EurocanPlatform, konstaterar att samarbetet spelat en viktig roll: – EurocanPlatform har skapat en multidisciplinär miljö för att ge struktur åt samarbeten mellan grundforsknings- och kliniska cancerforskningscentra för translationell forskning inriktad mot individualiserad cancersjukvård. Vi är mycket nöjda med att EurocanPlatform har lyckats leverera viktiga hållbara resultat som kommer att stärka Europas förmåga att förnya cancerforskningen.  När nu EurocanPlatform närmar sig sitt slut har projektet mynnat ut i några viktiga resultat som kan påverka cancerpatienters överlevnad på sikt. Bland annat sex ledande cancerforskningscentra som går under namnet Cancer Core Europe där Karolinska Institutet är en av sex parter. Målet är ett virtuellt ”e-hospital” som kan föra samman resurser och expertis inom Europa som omvandlar upptäckter inom grundforskningen till bättre cancersjukvård. Ett annat samarbete heter Cancer Prevention Europe som har fokus på tidig upptäckt av cancer och förebyggande åtgärder. 
11/13/15--14:23: Fetma skyddar kroniskt inflammerade dialyspatienter
Högt kroppsmasseindex, BMI, är kopplat till förbättrad överlevnad vid flera allvarliga sjukdomstillstånd. Nu pekar en stor europeisk epidemiologisk studie på att den skyddande effekten inte gäller alla patienter med högt BMI. Fynden, som publiceras i Journal of the American Society of Nephrology, tyder på att kronisk inflammation spelar en viktig roll för den så kallade fetmaparadoxen. Fetma ökar risken för flera sjukdomar och har väldokumenterade negativa konsekvenser för hälsan. Därför kan det tyckas paradoxalt att fetma samtidigt är kopplat till längre överlevnad vid samma kroniska sjukdomar som den är en riskfaktor för. Den så kallade "fetmaparadoxen" har observerats för flera olika kroniska sjukdomar, som svår njursjukdom, kranskärlssjukdom, hjärtsvikt, stroke, reumatoid artrit, diabetes typ 2, cancer och demens. En gemensam nämnare för alla dessa kroniska sjukdomar är att långvarig inflammation är ett vanligt förekommande fenomen. För första gången har nu forskare undersökt om inflammation påverkar den dokumenterade kopplingen mellan högt BMI och överlevnad hos svårt njursjuka som behöver hemodialys. I den epidemiologiska studien ingick ca 6 000 dialyspatienter. Hälften av patienterna hade tecken på låggradig kronisk inflammation. – Vi fann att högt BMI verkar skyddande, det vill säga är kopplat till bättre överlevnad hos dialyspatienter som är kroniskt inflammerade. Däremot ses ingen skyddande effekt av högt BMI hos dialyspatienter utan tecken på inflammation. Sambanden fanns kvar även efter att vi tagit hänsyn till ett stort antal andra faktorer som kan påverka överlevnaden hos denna patientgrupp, säger Peter Stenvinkel, professor vid institutionen för klinisk vetenskap, intervention och teknik vid Karolinska Institutet och studiens försteförfattare. Spegla bevarade näringsförråd Det kan finnas flera orsaker till att högt BMI skyddar patienter som har kronisk inflammation. Enligt forskarna bakom studien kan högt BMI spegla bevarade näringsförråd i form av kroppsfett och muskelmassa och en god aptit, något som är särskilt viktigt för personer med svår njursjukdom. Skillnader i förmågan att reparera skadad vävnad med stamceller kan eventuellt också bidra till de observerade sambanden. Tidigare studier har visat att nybildningen av stamceller ökas av större fettmassa, men minskas av inflammation. Då BMI (kg/m2) påverkas av både muskel- och fettmassa är BMI ett relativt dåligt mått på kroppssammansättningen. Studien svarar därför inte på om det är ökad mängd fett eller ökad muskelmassa, eller både och, som verkar skyddande för kroniskt inflammerade dialyspatienter. – Studien visar att man inte bör rekommendera överviktiga dialyspatienter som uppvisar tecken på kronisk inflammation att gå ner i vikt. Det är däremot viktigt att försöka komma tillrätta med orsakerna till inflammationen. Efterföljande studier får nu visa om högt BMI skyddar även andra kroniskt inflammerade patientgrupper, som patienter med hjärtsvikt, stroke, demens, kronisk lungsjukdom, reumatism och cancer med flera, säger Peter Stenvinkel. Studien har genomförts av en europeisk epidemiologisk arbetsgrupp (ARO) som finansierats av läkemedelsföretaget Amgen. Peter Stenvinkel är även överläkare vid Njurmedicinska kliniken, Karolinska Universitetssjukhuset. Publikation The Paradoxical Association Between Body Mass Index and Mortality in Hemodialysis patients is Modified by Inflammation Peter Stenvinkel, Iain A. Gillespie, Jamie Tunks, Janet Addison, Florian Kronenberg, Tilman B. Drueke, Daniele Marcelli, Guntram Schernthaner, Kai-Uwe Eckardt, Jürgen Floege, Marc Froissart, Stefan D Anker on behalf the ARO Steering Committee (collaborators) J Am Soc Nephrol, online 13 November 2015 
0		0	
10/23/15--02:11: KI grundar för forskningshuset Neo
Samarbete var ett av favoritorden när det första spadtaget togs på torsdagen för nya forskningshuset Neo i Huddinge. – Det är en glädjens dag, sa prorektor Kerstin Tham, innan det var dags för henne att fatta tag i ett av handtagen på den fyrarmade spaden. För Kerstin Tham som börjar som rektor för Malmö högskola den 1 november, var det också ett av de sista uppdragen som Karolinska Institutets prorektor. Ceremonin hölls den 22 oktober ovanpå garaget mellan Blickagången och Hälsovägen i Huddinge, snett framför huvudentrén till Karolinska universitetssjukhuset. Här – på en tomtplätt som ännu bara består av grus och armeringsjärn – ska forskningshuset Neo byggas. En av alla på plats var Karin Dahlman-Wright, dekan för infrastruktur vid KI och professor vid institutionen för biovetenskaper och näringslära. Hennes forskargrupp räknar med att flytta in när Neo står klart. – Vi vill att människor som jobbar med olika saker ska kunna träffas och forma nya idéer, sa hon. Det finns stora förhoppningar på vad som ska ske när man samlar forskare från skilda forskningsmiljöer, från flera institutioner. – Vi kommer inte ha isolerade institutioner – och därför kan de riktigt banbrytande forskningsresultaten uppstå här, sa Kerstin Tham. Syftet med att placera Neo alldeles intill sjukhuset är att man lättare ska kunna bedriva laboratoriebaserade studier baserade på aktuella sjukdomsproblem inom sjukvården och att resultaten ska lyftas tillbaka in i vården och förbättra behandlingsmetoder. – Eftersom ingången är gemensam även med KTH kommer det att uppstå unika möjligheter att samarbeta, sa Kerstin Tham. Tanken är att forskarna som sitter här ska samsas om dyrbar utrustning. – Det är stort fokus på effektiva laboratoriemiljöer där man kan samverka. En flexibel användning gör det ekonomiskt effektivt. Kontoren, som kommer ligga i nära anslutning till laboratorierna, handlar i huvudsak om öppna kontorslandskap, sa Lennart Ilke, fastighetsdirektör vid KI. Redan i slutet av 2017 ska forskarna kunna flytta in på Neo, medan de som ska ha sin arbetsplats på det stora forskningshuset Biomedicum vid campus Solna, får vänta till 2018. Text: Maja Lundbäck Foto: Erik Cronberg Läs mer på KI Nyheter: ”Nytt forskninghus i Huddinge får namnet Neo” 
0		0	
10/05/15--02:11: Nobelpriset i fysiologi eller medicin 2015 till William C. Campbell, Satoshi Ōmura och Youyou Tu
Nobelförsamlingen vid Karolinska Institutet har i dag beslutat att tilldela Nobelpriset i fysiologi eller medicin år 2015 med ena hälften gemensamt till William C. Campbell och Satoshi Ōmura för deras upptäckter rörande en ny terapi mot infektioner orsakade av parasitmaskar och den andra hälften till Youyou Tu för hennes upptäckter rörande en ny terapi mot malaria. Sjukdomar som orsakas av parasiter har varit ett gissel för mänskligheten sedan urminnes tider och utgör ett globalt hälsoproblem. Parasitsjukdomar drabbar särskilt den fattigaste delen av mänskligheten och är ett hinder för att förbättra människors hälsa och välmående. Årets Nobelpristagare har utvecklat nya terapier som har revolutionerat behandlingen av några av de mest spridda och förödande parasitsjukdomarna. William C. Campbell och Satoshi Ōmura upptäckte ett nytt läkemedel, Avermectin, som i en vidareutvecklad form radikalt har minskat förekomsten av flodblindhet och lymfatisk filariasis, samt visat sig vara effektivt även mot en rad andra parasitsjukdomar. Youyou Tu upptäckte Artemisinin, ett läkemedel som avsevärt sänkt dödligheten för patienter som lider av malaria. Dessa två upptäckter har försett mänskligheten med nya sätt att bekämpa dessa svårartade sjukdomar som årligen drabbar hundratals miljoner människor. Vinsterna av detta i form av minskat lidande och förbättrad global hälsa är närmast omätbart stora. Läs hela pressmeddelandet från Nobelprize.org Läs mer på Nobelprizemedicine.org William C. Campbell föddes 1930 i Ramelton, Irland. Efter en grundexamen från Trinity College vid University of Dublin 1952, doktorerade han år 1957 vid University of Wisconsin, Madison, Wisconsin, USA. Mellan åren 1957 och 1990 var han anställd vid Merck Institute for Therapeutic Research, och under åren 1984–1990 var han chef för sektionen för utveckling av nya analysmetoder vid samma institut. Campbell är idag Research Fellow Emeritus vid Drew University i Madison, New Jersey, USA. Satoshi Ōmura föddes 1935 i Yamanashi Perfecture i Japan och är japansk medborgare. Han har två doktorsexamina: en i farmaceutisk vetenskap år 1968 från Tokyo University, Japan, och en i kemi från Tokyo Univsity of Science, Japan, år 1970. Han var anställd som forskare vid Kitasato Institute, Japan mellan åren 1965 och 1971 och mellan åren 1975 och 2007 var han professor vid Kitasato University, Japan. Sedan år 2007 är han professor emeritus vid samma universitet. Youyou Tu föddes 1930 i Zhejiang Ningpo i Kina och är kinesisk medborgare. Hon har en examen från Institutionen för farmaci vid Beijing Medical University år 1955. Mellan åren 1965 och 1978 var hon biträdande professor vid China Academy of Tradtional Chinese Medicine, mellan åren 1979 och 1984 lektor samt från 1985 professor vid samma institut. Sedan år 2000 är Tu chefprofessor vid China Academy of Traditional Chinese Medicine. 
08/31/15--01:10: Neurologen och hedersdoktorn vid KI, Oliver Sacks, författade ”epokgörande böcker”
Oliver Sacks är död. Den världsberömda läkaren var bland annat professor i neurologi vid NYU School of Medicine i New York, USA, och bästsäljande författare till flera böcker, däribland Uppvaknanden (Awakenings) som också skulle bli film. År 2003 promoverades Oliver Sacks till medicine hedersdoktor vid Karolinska Institutet. Oliver Sacks avled i söndags den 30 augusti till följd av cancer. I februari i år meddelade han i New York Times att han var döende, att melanomet i ögat nu hade metastaserat. När han blev medicine hedersdoktor vid Karolinska Institutet 2003 hade han skrivit många uppmärksammade böcker om patienter med neurologiska problem. Essäsamlingen ”Mannen som förväxlade sin hustru med en hatt” med fallbeskrivningar av patienter med svår minnesförlust betraktas av många som litterära klassiker. The New York Times har kallat honom för ”The Poet Laureate of Medicine”. Till grund för beslutet att promovera Oliver Sacks till medicine hedersdoktor vid KI låg att hans böcker väckt mycket stort intresse kring patienter med olika neurologiska problem – sömnsjuka, Tourettes syndrom, förvärvad färgblindhet, autism och Alzheimers sjukdom. ”Det är epokgörande böcker därför att de kombinerar ett stort naturvetenskapligt kunnande med en subjektiv inlevelse i patientens problem," enligt beslutet från styrelsen för forskning, 2003. I motiveringen står också att han ”kombinerar sina kliniska kunskaper i neurologi med en rik observationsförmåga och enastående skrivkonst och berättartalang. Han förenar på så sätt medicinsk vetenskap med en humanistisk inlevelse i patientens lidande.” När han kom till Sverige  för att ta emot sin doktorshatt vid Karolinska Institutet, passade han också på att följa i sina barndomshjältars fotspår, de stora svenska kemisterna Scheele och Berzelius. Han lade bland annat en krans på Scheeles grav i Köping. Oliver Sacks blev 82 år. Så kommenterar professor Georg Klein vid institutionen för mikrobiologi, tumör- och cellbiologi sin tidigare kollega. 
 Open menu Share
0		0	
09/01/15--00:09: Kan hjälpa lärare ge rätt feedback
Konkret beröm som ”du valde rätt” fungerar bättre i en lärandemiljö än att säga ”du är smart”. Det är en av många slutsatser som presenteras i en ny doktorsavhandling från Karolinska Institutet om hur olika typer av feedback påverkar prestationen samt hur elevernas attityd påverkar motivationen att slutföra uppgifter. Lagom till skolstarten presenterar Alva Appelgren sin avhandling som kan hjälpa lärare att ge bättre feedback till elever och öka deras motivation att slutföra uppgifter i större utsträckning. – Vi gjorde studierna både i laboratoriemiljö samt på plats i skolan med elever i mellanstadiet. Syftet var att ta reda på vad det är som motiverar elever och vilken typ av feedback som ger bäst resultat, säger Alva Appelgren. I skolstudien fick eleverna göra övningar som testade deras arbetsminne. Studien sträckte sig över 20 sessioner, vilket gav forskarna möjlighet att få information om elevernas ihärdighet. Det visade sig att de elever som trodde att intelligens kan förbättras med träning fullföljde sessionerna i större utsträckning än de som trodde att intelligens är något medfött som inte kan ändras. Forskarna drog slutsatsen att elever med en flexibel attityd till lärande och som tror att förbättring är möjligt är mer motiverade till att slutföra övningar. De elever som hade inställningen att övningen skulle bli rolig och givande var också mer motiverade. Positiva ljud Vilken typ av feedback som ger bäst prestationer undersöktes genom att eleverna delades in i grupper som fick olika typer av feedback. Direkt feedback under övningarna i form av positiva ljud för rätt svar och negativa ljud för fel svar visade sig vara störande, och de elever som utsattes för detta presterade sämre än de andra grupperna. I en studie gjord i MR-kamera jämfördes två typer av feedback. Studien visar att de som fick berömmet ”du är smart” blev mer stressade, mindre motiverade och presterade något sämre än de som fick höra ”du valde rätt”. Forskarna drog slutsatsen att det är bättre att ge konkret beröm som ”du valde rätt”, vilket är direkt kopplat till prestationen och knyter an till elevernas utveckling framåt. Uttalandet ”du är smart” bedömer istället elevernas karaktär och kan göra dem mer osäkra på sin egen förmåga. – De här resultaten är viktiga för de som skapar digitala verktyg som använder feedback. De är även relevanta för lärare och föräldrar som ger daglig feedback, för att de ska veta vilken typ av beröm som bäst ökar prestation och motivation, säger Alva Appelgren. Disputation skedde 31 augusti 2015 vid institutionen för klinisk neurovetenskap, Karolinska Institutet. Huvudhandledare har varit Sara Bengtsson, forskare vid samma institution. Vårt pressmeddelande om avhandlingen Mer om forskarutbildningen vid Karolinska Institutet Doktorsavhandling Error, praise, action and trait: effects of feedback on cognitive performance and motivation Alva Appelgren, Karolinska Institutet 2015, ISBN: 978-91-7676-002-4 
 Open menu Share
0		0	
09/01/15--23:08: Barn med autismspektrumtillstånd bör få molekylär diagnos
Barn med autismspektrumtillstånd bör få mer omfattande medicinsk undersökning och genetisk testning som täcker alla gener i arvsmassan så snart som möjligt efter den kliniska diagnosen. Det ökar möjligheten att ställa exakta molekylära diagnoser, vilket bland annat kan ge svar till familjen om biologiska orsaker till tillståndet och hjälpa barnen att få bättre vård. Det menar forskare från Karolinska Institutet, som i samarbete med kanadensiska kollegor nu publicerar en studie i vetenskapstidskriften JAMA. Autismspektrumtillstånd, AST, är ett samlingsbegrepp för olika typer av autism av olika svårighetsgrad. Samtliga betraktas som neuropsykiatriska funktionsnedsättningar och utmärks av svårigheter med socialt samspel och kommunikation samt begränsade intressen och stereotypa beteenden. Det är sedan tidigare känt att samsjukligheten vid AST är hög. Över 70 procent av alla barn med AST har ytterligare en eller flera andra psykiatriska eller medicinska diagnoser. Nu menar en grupp svenska och kanadensiska forskare att barn med AST rutinmässigt bör erbjudas genetiska analyser, så kallad kromosommicroarray och helexomsekvensering, i ett tidigt skede för att eventuellt fastställa en molekylär diagnos, alltså en beskrivning av exakt vilken gen som avviker och som är orsak till funktionsnedsättningen. Täcker hela arvsmassan I den aktuella studien ingick 258 kanadensiska barn allteftersom de fick diagnosen AST mellan 2008 och 2013. Genom att endast undersöka barnen medicinskt eller genom en medicinsk undersökning i kombination med sökande efter avvikelser i specifika gener kunde den molekylära diagnosen ställas för vart tjugonde barn. Men när forskarna gjorde bredare genetiska analyser kunde fler få en exakt diagnos. Forskarna använde sig av två olika metoder, kromosommicroarray och en nyare teknik som kan analysera alla gener i arvsmassan, helexomsekvensering. Med dessa metoder kunde nära 16 procent av barnen få en exakt molekylär diagnos. Inga barn hade samma genetiska avvikelser, vilket visar hur komplext och heterogent AST är. – Våra data tyder på att barn med AST bör erbjudas genetisk undersökning som täcker hela arvsmassan. För föräldrar kan det ha betydelse att få veta om det finns ökad risk för tillståndet hos ett eventuellt småsyskon, även för forskningen ger en molekylär diagnos viktig information i och med att man då vet exakt vad som har studerats. Vi vet också att vissa genetiska avvikelser bakom AST innebär en ökad risk för till exempel fetma eller diabetes, och en ökad kunskap är betydelsefull för att förebygga sjukdom på individnivå, säger studiens förstaförfattare Kristiina Tammimies,  forskare vid institutionen för kvinnors och barns hälsa och knuten till KIND, ett kompetenscentrum för neuropsykiatriska funktionsnedsättningar, båda vid Karolinska Institutet. Vart femte barn Av de 258 barnen hade ungefär vart femte barn fler än fem små fysiska avvikelser, som till exempel ett enda veck i handflatan, ovanligt lågt sittande öron och/eller medfödda missbildningar, som till exempel hjärtfel. I denna grupp kunde forskarna med hjälp av både microarray och helexomsekvensering ställa en molekylär diagnos hos 40 procent av barnen. – Om man behöver prioritera vilka barn som ska få en genetisk undersökning, då bör det vara de barn som har en mer komplex klinisk bild, alltså de barn som har dessa små fysiska avvikelser eller medfödda missbildningar. Där har vi störst framgång i att hitta rätt molekylär diagnos, säger Kristiina Tammimies. Forskningen är finansierad med anslag från bland annat Vetenskapsrådet och har genomförts i samarbete med forskare vid Memorial University of Newfoundland och SickKids Hospital i Toronto, båda i Kanada.   Se tidskriftens film om studien Vårt pressmeddelande Läs en artikel på SVT Nyheter Mer om Karolinska Institutets samarbeten i Kanada Publikation Molecular Diagnostic Yield of Chromosomal Microarray Analysis and Whole-Exome Sequencing in Children with Autism Spectrum Disorder Kristiina Tammimies, Christian R. Marshall, Susan Walker, Gaganjot Kaur, Bhooma Thiruvahindrapuram, Anath C. Lionel, Ryan K. C. Yuen, Mohammed Uddin, Wendy Roberts, Rosanna Weksberg, Marc Woodbury-Smith, Lonnie Zwaigenbaum, Evdokia Anagnostou, Zhuozhi Wang, John Wei, Jennifer L. Howe, Matthew J. Gazzelone, Lynette Lau, Wilson W. L. Sung, Kathy Whitten, Cathy Vardy, Victoria Crosbie, Brian Tsang, Lia D’Abate, Wai Tong, Sandra Luscombe, Tyna Doyle, Melissa T. Carter, Peter Sztarmari, Susan Stuckless, Daniele Merico, Dimitri Stavropoulos, Stephen W. Scherer och Bridget A. Fernandez JAMA, online September 1, 2015 
 Open menu Share
0		0	
09/03/15--02:11: Ny orsak till spädbarnsepilepsi upptäckt
Forskare vid Karolinska Institutet och Karolinska Universitetssjukhuset har upptäckt en ny orsak till svår, tidig barnepilepsi. Mutationer i genen som kodar för proteinet KCC2 kan ligga bakom sjukdomen, en teori som förut inte har kunnat bevisas. Resultaten publiceras i Nature Communications. Genom storskaliga genetiska analyser vid SciLifeLab i Stockholm, av en familj med två drabbade barn, kunde mutationer påvisas i en gen som kodar för transportproteinet KCC2. I samarbete med forskare vid University Collage London kunde ytterligare barn i en familj med en mutation i samma gen identifieras. Två av barnen i varje familj uppvisade liknande kliniska symptom som kan kopplas till en svår form av spädbarnsepilepsi med MPSI (Migrating Partial Seizures of Infancy). − Epilepsi förekommer i många olika former. Man har tidigare sett en association till KCC2, bland annat genom att proteinet nedregleras efter hjärnskador vilket ökar benägenheten för kramper, men säkra bevis för denna sjukdomsmekanism har saknats. Genom vår upptäckt har vi bevisat att defekt funktion av KCC2 kan orsaka epilepsi, och därmed att en obalans i hjärnans reglering av kloridjoner kan ligga bakom sjukdomen. Nu återstår att utreda hur vanlig denna obalans är i vanligare former av epilepsi, säger Anna Wedell, överläkare vid Karolinska Universitetssjukhuset och professor vid institutionen för molekylär medicin och kirurgi vid Karolinska Institutet. KCC2 bygger upp en kloridkanal specifikt lokaliserad i hjärnan och har tidigare visat sig spela en viktig roll för synaptisk inhibition genom att upprätthålla en låg koncentration av kloridjoner i neuronen. Efter födseln ökar normalt sett mängden KCC2 vilket leder till att signalsubstansen GABA, övergår från att vara stimulerande till att bli hämmande. GABA förblir stimulerande − Mutationer i genen som kodar för KCC2 kan förhindra denna normala utveckling vilket leder till att GABA förblir stimulerande och inte kan bromsa hjärnans signaler. Neuronen får då en elektrisk urladdning då man normalt inte ska ha det, vilket ger upphov till epilepsi, säger Anna Wedell. Genom detaljerade undersökningar av celler som uttrycker den normala och de muterade formerna av KCC2 har forskarna i studien visat att patienternas mutationer har lett till en störd kloridjonreglering och att obalans i detta system därmed ger upphov till svår barnepilepsi, en potentiellt behandlingsbar sjukdom. − Just nu pågår kliniska prövningar med ett läkemedel som, om det fungerar, ska kompensera för den störda regleringen och mildra sjukdomen hos små barn med epilepsi, säger Anna Wedell. Studiens förstaförfattare är Tommy Stödberg, överläkare vid Astrid Lindgrens barnsjukhus vid Karolinska Universitetssjukhuset och doktorand vid institutionen för kvinnors och barns hälsa, Karolinska Institutet. Forskningen har finansierats av Vetenskapsrådet, Karolinska Institutet, Stockholms Läns Landsting, Hjärnfonden, samt Knut och Alice Wallenbergs Stiftelse. Text: Frida Wennerholm Vårt pressmeddelande om forskningen Mer om Anna Wedells forskning Publikation Mutations in SLC12A5 in epilepsy of infancy with migrating focal seizures Tommy Stödberg, Amy McTague, Arnaud Ruiz, Hiromi Hirata, Juan Zhen, Philip Long, Irene Farabella, Esther Meyer, Atsuo Kawahara, Grace Vassallo, Stavros Stivaros, Magnus Bjursell, Henrik Stranneheim, Stephanie Tigerschiöld, Bengt Persson, Iftikhar Bangash, Krishna Das, Deborah Hughes, Nicole Lesko, Joakim Lundeberg, Rodney Scott, Annapurna Poduri, Ingrid Scheffer, Holly Smith, Paul Gissen, Stephanie Schorge, Maarten Reith, Maya Topf, Dimitri Kullmann, Robert Harvey, Anna Wedell, and Manju Kurian Nature Communications online 3rd August 2015, doi: 10.1038/NCOMMS9038 
 Open menu Share
0		0	
09/03/15--03:12: Nya upptäckter om hur en människa blir till
Ett internationellt forskarlag lett från Karolinska Institutet har för första gången kartlagt alla de gener som aktiveras under de första dagarna efter befruktningen av ett mänskligt ägg. Studien, som publiceras i tidskriften Nature Communications, ger en fördjupad förståelse för den embryonala utvecklingen hos människa – och forskarna hoppas att resultaten på sikt ska kunna leda till behandling mot bland annat infertilitet. En individs liv börjar med en enda befruktad äggcell. En dag efter befruktning är det två celler, efter två dagar fyra, efter tre dagar åtta och så vidare, ända tills födseln då det finns miljarder med celler. I vilken ordning våra gener aktiveras efter befruktning har hittills varit ett obesvarat mysterium. Det finns totalt cirka 23 000 mänskliga gener. I den aktuella studien visar forskarna att 32 av dessa gener är påslagna två dagar efter befruktning och att det vid dag tre finns 129 aktiverade gener. Sju av de gener som forskarna hittade och beskrev var tidigare helt okända. – De här generna är startnyckeln som behövs för att sätta igång utvecklingen från ägg till människa, det är som att kasta en sten i vattnet och se ringarna sprida sig på ytan, säger forskningsledaren Juha Kere som är professor vid institutionen för biovetenskaper och näringslära vid Karolinska Institutet samt anknuten till SciLifeLab. Forskarna var tvungna att uppfinna nya sätt att analysera resultaten på för att kunna hitta de nya generna. De flesta gener kodar för proteiner men det finns ett antal upprepade DNA-sekvenser som ofta anses vara så kallat skräp-DNA men som faktiskt kan reglera när och hur gener uttrycks. Behandling av infertilitet I den aktuella studien visar forskarna att de nyupptäckta generna interagerar med skräp-DNA:t och att detta är nödvändigt för att utvecklingen ska sätta igång. – Våra resultat sprider nytt ljus över hur den tidigaste utvecklingsfasen hos ett mänskligt embryo regleras. Vi har identifierat nya faktorer som kanske skulle kunna användas vid omprogrammering av celler till så kallade pluripotenta stamceller, vilket potentiellt kan leda till behandlingar för ett antal sjukdomar. Resultaten kan på sikt även leda till behandling av infertilitet, säger Outi Hovatta, professor vid institutionen för klinisk vetenskap, intervention och teknik vid Karolinska Institutet och en av forskarna bakom det nu publicerade arbetet. Studien var ett samarbete mellan tre forskningsgrupper från Sverige och Schweiz som var och en bidrog med en unik uppsättning kompetens och expertis. Forskningen stöddes av Karolinska Institutets Distinguished Professor Award, Vetenskapsrådet, det strategiska forskningsprogrammet i diabetes vid Karolinska Institutet, Stockholms läns landsting, Jane och Aatos Erkkos stiftelse, Instrumentarium Science Foundation, Åke Wiberg stiftelsen och Magnus Bergvall stiftelsen. Databearbetningen utfördes på utrustning tillhandahållen av SNIC genom Uppsala Multidisciplinary Center for Advanced Computational Science (UPPMAX). Vårt pressmeddelande om forskningen Publikation Novel PRD-like homeodomain transcription factors and retrotransposon elements in early human development Virpi Töhönen, Shintaro Katayama, Liselotte Vesterlund, Eeva-Mari Jouhilahti, Mona Sheikhi, Elo Madissoon, Giuditta Filippini-Cattaneo, Marisa Jaconi, Anna Johnsson, Thomas R. Bürglin, Sten Linnarsson, Outi Hovatta & Juha Kere Nature Communications, online 11 September 2015, doi: 10.1038/NCOMMS9207 
 Open menu Share
0		0	
09/04/15--02:11: Två KI-forskare får Anders Jahres medicinska priser
Två av de fyra pristagarna av Anders Jahres medicinska priser kommer i år från Karolinska Institutet. Priset är bland de största inom medicinområdet i Norden. Professor Rikard Holmdahl vid institutionen för medicinsk biokemi och biofysik och professor Ludvig M. Sollid vid Universitetet i Oslo delar på huvudpriset, som är på en miljon norska kronor. De får priset för ”banbrytande forskning på celiaki respektive artrit, som är autoimmuna sjukdomar där kroppens immunsystem går till angrepp på kroppens egna celler och vävnader”. Professor Pernilla Lagergren vid institutionen för molekylär medicin och kirurgi tilldelas Anders Jahres pris till yngre medicinska forskare. I prismotiveringen står att hon får priset för sin ”banbrytande forskning på faktorer som påverkar överlevnad och livskvalitet efter canceroperationer”. Prissumman om 400 000 norska kronor delas med dr Kaisa Haglund vid Oslo universitetssjukhus. Anders Jahres medicinska priser uppmärksammar framgångsrik forskning inom grundläggande och klinisk medicinsk forskning. De delas ut årligen av en kommitté vid Universitetet i Oslo.   
 Open menu Share
0		0	
09/04/15--04:13: Pionjären och donatorn Endre A. Balazs är död
Professor Endre Alexander Balazs, läkare, forskare, innovatör och entreprenör, avled den 29 augusti i Frankrike. Han blev 95 år gammal. Tidigare i år donerade professor Balazs och hans fru, Janet L. Denlinger, nära 35 miljoner kronor till inrättandet av en ny professur med inriktning mot innovation och entreprenörskap vid Karolinska Institutet. Paret besökte Karolinska Institutet i april i år i samband med den ceremoni som hölls då gåvoavtalet signerades. Professor Balazs, kallad Bandi, vigde sitt liv åt forskning kring polysackariden hyaluronan. På 1940-talet lyckades han rena fram ämnet i stora mängder ur tuppkammar. Han var grundare till företag som bidrog till utvecklingen av medicinska tillämpningar av hyaluronan i operationer av grå starr i ögat, som fram till i dag har förbättrat synen hos flera hundra miljoner människor. Hyaluronan används också vid behandling av artros och rynkor i ansiktet. Endre A. Balazs-professuren vid Karolinska Institutet med inriktning mot innovation och entreprenörskap, som gjorts möjlig genom donationen, ska bidra till utveckling och kommersialisering av medicinska upptäckter till nytta för samhället. Läs mer om donationen på KI Nyheter, 2015-05-13: ”Stor privat donation finansierar ny professur på Karolinska Institutet”   
 Open menu Share
0		0	
09/06/15--23:08: Stockholms Sjukhem instiftar donationsprofessur vid Karolinska Institutet
Stiftelsen Stockholms Sjukhem donerar 15 miljoner kronor till Karolinska Institutet för finansiering i tio år av en professur i klinisk geriatrik. Inriktningen för Stockholms Sjukhems donationsprofessur i klinisk geriatrik kommer att vara åldrandets sjukdomar och vård av äldre. Uppdraget omfattar bland annat forskningsstrategisk ledning, egen forskning, handledning av forskarstuderande och uppgift att bidra till forskningsanknytning i utbildningen i geriatrik vid Karolinska Institutet. – Genom att finansiera en professur i klinisk geriatrik vill vi medverka till att utveckla svensk sjukvård för långvarigt eller obotligt sjuka med särskilt fokus på åldrandets sjukdomar och vård för äldre, säger Kjell Asplund vice ordförande i Stockholms Sjukhems styrelse.  Åldrandets sjukdomar och vård för äldre är ett angeläget område för stiftelsen. Professuren är tänkt att placeras vid institutionen för neurobiologi, vårdvetenskap och samhälle (NVS) vid Karolinska Institutet i Huddinge, medan innehavaren kommer att ha sin huvudsakliga arbetsplats vid enheten för forskning, utveckling och utbildning på Stockholms Sjukhem på Kungsholmen i Stockholm. Rekryteringsarbetet inleds under hösten med målet att donationsprofessuren ska tillsättas den 1 april 2016. – Vi är väldigt glada över att genom denna donation få möjlighet att utveckla forskning och utbildning inom det geriatriska området, säger Anders Hamsten, rektor vid Karolinska Institutet. Eftersom vi får en allt större andel äldre i befolkningen och många av dem blir multisjuka är behoven inom detta område mycket stora. Stockholms Sjukhem drivs och ägs sedan bildandet 1867 av en stiftelse utan vinstsyfte. Stockholms Sjukhem är en privat vårdgivare som driver verksamhet utifrån vårdavtal eller vårdval med kommuner och landstinget i Stockholms län. Stiftelsen har verksamhet inom avancerad sjukvård i hemmet (ASIH), palliativ vård, rehabilitering, geriatrik, allmänmedicin och äldreomsorg. Stockholms Sjukhem har sedan tidigare donerat två professurer till Karolinska Institutet, en i geriatrik och en i palliativ medicin. Båda professorerna är verksamma i stiftelsens arbete inom forskning, utveckling och utbildning. Akademiskt Centrum för Äldretandvård, ACT, som etablerades 2013, är ett annat exempel på samarbete mellan bland andra Karolinska Institutet och Stockholms Sjukhem. 
 Open menu Share
0		0	
09/07/15--03:12: Kirurgi med myggnät kan stoppa lidande för miljoner fattiga
Myggnät kan inte bara fånga mygg utan också stoppa det lidande som bråck i bukväggen orsakar. Ett kirurgiskt ingrepp där myggnät används för att fånga upp bråcket kan ge miljontals fattiga människor en chans till ett bättre liv. Det framgår av ett forskningssamarbete mellan Umeå universitet, Karolinska Institutet och Makerere University i Uganda som nu presenteras i en doktorsavhandling. – Myggnät som var tänkt att fånga mygg kan nu användas för att förhindra tarmar från att falla genom hål i bukväggen. Detta framsteg gör att även världens fattiga kan få nytta av den nät-baserade kirurgiska metod som används i höginkomstländer, säger Jenny Löfgren, som snart lägger fram sin doktorsavhandling vid Institutionen för kirurgisk och perioperativ vetenskap, Umeå universitet. Närmare 200 miljoner människor med ljumskbråck som främst lever i fattigare delar av världen opereras inte och de som opereras får ofta en operation med sämre metoder än i rika länder. Priset för ett kirurgiskt nät som används i västvärlden ligger på 100 dollar och uppåt, vilket är en fantasisumma för miljontals människor och en utarmad sjukvård. I östra Uganda har exempelvis fler än sex procent av alla vuxna män ljumskbråck. Men färre än en av hundra bråckpatienter opereras. Följdes under ett år Myggnät används redan på vissa håll, men om de är effektiva och säkra har inte utvärderats i tillräckligt stor utsträckning, något som Jenny Löfgrens och hennes ugandiska och svenska kollegors stora studie förändrar. Studien jämförde myggnät med ett vanligt kommersiellt bråcknät vid ljumskbråcksoperation. Patienterna följdes under ett år och inga skillnader avseende risk för komplikationer, risk för nya bråck och patientnöjdhet kunde påvisas. – Myggnät kan alltså mycket väl användas vid bråckkirurgi utan att man behöver kompromissa om säkerhet och effektivitet och detta till en bråkdel av summan för ett finare nät. Det här är resultat som har fått stor internationell uppmärksamhet, vilket jag hoppas ska ge metoden stor spridning i fattiga länder, säger Jenny Löfgren. Disputation sker den 17 september 2015 vid Institutionen för kirurgisk och perioperativ vetenskap, Umeå universitet. Huvudhandledare för avhandlingsarbetet  har varit Andreas Wladis, läkare och forskare vid institutionen för klinisk forskning och utbildning, Södersjukhuset vid Karolinska Institutet. Läs mer i ett pressmeddelande från Umeå universitet Se ett inslag från SVT om forskningen Mer om Karolinska Institutets samarbeten i Uganda (engelska) Doktorsavhandling Groin hernias and unmet need for surgery in Uganda - epidemiology, mosquito nets and cost effectiveness Jenny Löfgren, Umeå universitet 2015, ISBN: 978-91-7601-316-8 
 Open menu Share
0		0	
09/08/15--00:09: Nytt molekylärt test kan avslöja biologisk ålder
Ett internationellt forskarlag, där forskare från Karolinska Institutet ingått, har utvecklat ett nytt molekylärt test som genom att mäta aktiva ”hälsogener” i blodet kan avslöja en persons biologiska ålder, snarare än det antal år som personen levt. Resultaten publiceras i tidskriften Genome Biology och kan förändra betydelsen av ålder i framtida medicinsk forskning och behandling, när det gäller exempelvis Alzheimers sjukdom och andra åldersrelaterade sjukdomar. – Tidigare definitioner av åldrande hos människor eller djur är beroende av frånvaron av tecken på sjukdom eller ytliga förändringar i utseendet. I den här studien visar vi att samma molekylära signatur i arvsmassan är påslagen eller aktiv vid åldrande i kroppens alla vävnader. Vi visar också att aktiviteten är nedsatt hos personer med exempelvis Alzheimers sjukdom jämfört med kontrollpersoner med samma kronologiska ålder, säger Thomas Gustafsson, läkare och docent vid institutionen för laboratoriemedicin och en av forskarna bakom studien. Forskarna använde så kallad RNA-profilering för att mäta och jämföra genaktiviteten i vävnadsprover från över 2000 personer som uppnått 65 års ålder utan att ha gjort något exceptionellt i fråga om hälsosam livsstil. Istället för att fokusera på gener som kan kopplas till sjukdom eller extrem livslängd, upptäckte forskarna att aktivering av en grupp på 150 gener i vävnad från blod, hjärna och muskler var utmärkande för god hälsa vid 65 års ålder. Eftersom aktiviteten för de aktuella generna var densamma i väldigt olika typer av kroppsvävnad menar forskarna att de hitta ett slags formel för hälsosamt åldrande och att detta i sin tur kan användas för att jämföra individer med andra i samma åldersgrupp, alltså ett slags biologiskt ålderstest. Försämrad kognitiv status Särskilt intressant menar forskarna att det är att låg aktivitet hos de 150 ”hälsogenerna” kunde kopplas till försämrad kognitiv status och att bilden var densamma oavsett om man mätte i blodet eller hjärnvävnad hos en och samma individ. Med andra ord skulle ett enkelt blodprov förhållandevis säkert kunna avslöja begynnande demens hos en person. – Vår hypotes var att personer som nådde 65 år och var vid god hälsa utan att ha gjort något särskilt för att uppnå detta måste ha något slags skyddande genetiskt program som hjälper till att förhindra åldersrelaterade sjukdomar. Upptäckten av denna nya definition av människans ålder kommer att ge en helt ny syn på åldrandeforskning, säger Thomas Gustafsson. Studien är ett samarbete mellan forskare vid King’s College, London i Storbritannien, Duke University, USA, Karolinska Institutet och Uppsala universitet. Arbetet har finansierats Wallenbergstiftelserna, Vetenskapsrådet, brittiska Medical Research Council (MRC), amerikanska National Institutes of Health (NIH) och den europeiska samarbetsorganisationen Innovative Medicines Initiative (IMI). Mer om studien i ett pressmeddelande från MRC (engelska) Läs en nyhet på SVT:s webbplats Publikation  A novel multi-tissue RNA diagnostic of healthy ageing relates to cognitive health status Sanjana Sood, Iain J Gallagher, Katie Lunnon, Eric Rullman, Aoife Keohane, Hannah Crossland, Bethan E Phillips, Tommy Cederholm, Thomas Jensen, Luc JC van Loon, Lars Lannfelt, William E Kraus, Philip J Atherton, Robert Howard, Thomas Gustafsson, Angela Hodges and James A Timmons Genome Biology 2015, 16:185, online 7 September 2015,   doi:10.1186/s13059-015-0750-x 
 Open menu Share
0		0	
09/08/15--06:15: Emma Andersson och Robert Månsson får Hagbergs pris 2014
Sven och Ebba-Christina Hagbergs pris i medicin 2014 tilldelas Emma Andersson, forskare vid institutionen för biovetenskaper och näringslära och Robert Månsson, forskarassistent vid institutionen för laboratoriemedicin. Emma Andersson får priset för sin forskning om hur signalvägarna Wnt och Notch kontrollerar celldifferentiering och morfogenes under den embryonala utvecklingen. Det är viktigt att förstå hur dessa signalvägar fungerar eftersom ett antal olika sjukdomstillstånd kan uppstå när de inte fungerar på rätt sätt under fosterutvecklingen. Emma Andersson utför viktig forskning som potentiellt kan hjälpa barn med Alagilles syndrom, en sjukdom som påverkar lever, hjärta och njurar.  Robert Månsson får priset för sin forskning om tidiga steg av hematopoies och genomets tredimensionella struktur, och om hur denna genstruktur påverkar transkriptionsreglering. Han är särskilt intresserad av gener som medverkar vid utvecklingen av blodceller. Det övergripande syftet med forskningen är att förstå normal blodcellsutveckling och varför vissa genetiska mutationer kan orsaka blodcancer.   Om priset: Utdelning ur Sven och Ebba-Christina Hagbergs stiftelse sker i form av pris och forskningsanslag till yngre, disputerade forskare vid Karolinska Institutet. I år delas två pris à 150 000 kronor ut, och pristagarna får också var sitt forskningsanslag om 175 000 kronor. Priset kommer att delas ut vid Karolinska Institutets installationshögtid den 15 oktober 2015.  
 Open menu Share
0		0	
09/08/15--23:08: Rökning försämrar prognosen vid MS
Ny forskning från Karolinska Institutet visar att rökning inte bara ökar risken att insjukna i multipel skleros (MS), utan att fortsatt rökning efter en diagnos också bidrar till att sjukdomen utvecklas mer aggressivt. Resultaten presenteras i vetenskapstidskriften JAMA Neurology. – Det finns naturligtvis en rad hälsorisker med rökning, men för personer som drabbats av en så allvarlig sjukdom som MS är det särskilt viktigt att fimpa omedelbart, säger Jan Hillert, läkare och professor i neurologi vid institutionen för klinisk neurovetenskap, Karolinska Institutet, som lett studien. Multipel skleros är en kronisk sjukdom i hjärna och ryggmärg som leder till förlust av myelin, en fettrik substans som normalt ligger som ett skyddande lager runt nervcellernas axon eller utskott. Ofta är det unga personer som drabbas och allvarlighetsgraden varierar mycket mellan olika MS-patienter. De allra flesta som drabbas har till en början en sjukdom som kännetecknas av skov, alltså perioder med försämring som följs av perioder med förbättring. Med åren utvecklar dock många MS-patienter en sjukdomsbild av gradvis försämring, så kallad progressiv MS, vilket ofta leder till betydande funktionshinder. Enkät om livsstil Det har sedan flera år varit känt att rökning fördubblar risken att insjukna i MS. Det har dock varit okänt om fortsatt rökning efter att patienten fått sin diagnos spelar någon roll för hur sjukdomsförloppet sedan blir.  I ett projekt där patienter i Svenska MS-registret inbjudits att fylla i en enkät om livsstil, bland annat rökvanor har forskarna därför identifierat 728 patienter med MS som rökte vid insjuknandet. Forskarna har sedan jämfört förloppet hos de som slutade röka i samband med diagnosen och de som fortsatte att röka. Resultaten visar att för varje år man fortsätter att röka så ökar risken för progressiv MS med 4,7 procent. Genomsnittsåldern bland de rökande MS-patienter som utvecklade progressiv MS var 48 år, medan motsvarande siffra för de som slutade röka var 56 år. – Det är viktigt att hälso- och sjukvården från och med nu råder personer som drabbats av MS att sluta röka och att patienter vid behov också får adekvat hjälp att följa rådet, säger Jan Hillert. Forskningen har finansierats med anslag från Neuroförbundet, Vetenskapsrådet, Knut och Alice Wallenbergs Stiftelse, Hjärnfonden, Margareta af Ugglas Stiftelse, AFA Foundation, EU:s sjunde ramprogram, Karolinska Institutets forskningsfond samt Bibby and Nils Jensen Foundation.  Vårt pressmeddelande om forskningen Mer om MS på Hjärnfondens webbplats Publikation Effect of Smoking Cessation on Multiple Sclerosis Prognosis Ryan Ramanujam, Anna-Karin Hedström, Ali Manouchehrinia, Lars Alfredsson, Tomas Olsson, Matteo Bottai, Jan Hillert JAMA Neurology, doi:10.1001/jamaneurol.2015.1788, online September 8, 2015 
 Open menu Share
0		0	
09/10/15--04:13: Sjutton postdoktorer och två forskare vid KI får forskningsfinansiering
Totalt trettiosex postdoktorer och sex forskare vid sju svenska universitet belönas när Svenska Sällskapet för Medicinsk Forskning, SSMF, delar ut stipendier för postdoktorer och tjänster för forskare 2015. SSMF stödjer unga forskare med 95 miljoner kronor per år. Av de postdoktorer och forskare, som de närmaste åren kan ägna sig helhjärtat åt sin forskning utan att behöva tänka på finansiering av lönen, kommer nitton från Karolinska Institutet, nio från Uppsala universitet, fyra från Lunds universitet, fyra från Göteborgs universitet, tre från Linköpings universitet, två från Umeå universitet och en från Örebro universitet. Postdoktorer finansieras genom ett tvåårigt stipendium, forskarna genom en treårig tjänst. Det treåriga forskningsanslaget utbetalas i form av forskningsanslag för att täcka egna lönekostnader motsvarande en forskarassistenttjänst under tre år vid en svensk medicinsk fakultet. Stödet riktas till tidigare innehavare av SSMF:s postdoktorala stipendier. De postdoktorer vid Karolinska Institutet som belönas är: Kariem Ezzat Ahmed, Ilary Allodi, Muhammad Asghar, Sofia Berglund, Hanna Brauner, Carolina Ingre, Seema Jamil, Gilbert Lauter, Shuijie Li, Paula Merino- Serrais, Erik Pettersson, Christoffer Rahm, Abraham Roos, Jaime Ross, Veronika Tillander, Erik Wernersson, Bin Zhao.  De forskare vid Karolinska Institutet som belönas är: Erik Norberg och Björn Wahlin.  SSMF ger anslag till unga forskare inom hela det medicinska området: såväl till medicinsk grundforskning som till forskning om folksjukdomar och många andra angelägna men mindre uppmärksammade sjukdomar. Läs mer om SSMF. Läs mer i pressmeddelandet från SSMF. 
 Open menu Share
0		0	
09/10/15--04:13: Kerstin Tham lämnar KI – blir ny rektor för Malmö högskola
I dag beslutade regeringen att anställa professor Kerstin Tham, prorektor vid KI, som ny rektor vid Malmö högskola från den 1 november 2015. Kerstin Tham är professor i arbetsterapi vid institutionen för neurobiologi, vårdvetenskap och samhälle sedan 2009 och Karolinska Institutets prorektor sedan januari 2013. I maj beslutade beredningsgruppen vid Malmö högskola att föra fram Kerstin Tham som enda förslag till ny rektor. Såväl hörandeförsamlingen som fackliga representanter hade förordat henne av de tre slutkandidaterna. Det betyder att Kerstin Tham efter drygt två och ett halvt år som prorektor vid Karolinska Institutet lämnar sin post och en rekrytering av ny prorektor tar vid. Uppdraget som rektor för Malmö högskola sträcker sig till och med den 31 juli 2021. Nuvarande rektor vid Malmö högskola, Stefan Bengtsson, lämnade uppdraget i augusti för att bli vd och rektor vid Chalmers i Göteborg. Läs mer om prorektorsrekryteringen på internwebben.ki.se. 
 Open menu Share
0		0	
09/11/15--00:09: Låg vilopuls kopplas till ökad risk för våldsbrott
Låg vilopuls hos pojkar i sena tonåren kan statistiskt kopplas till ökad risk att begå våldsbrott senare i vuxenlivet. Det visar en ny studie av forskare vid Karolinska Institutet och Helsingfors universitet som publiceras i tidskritfen JAMA Psychiatry. Låg vilopuls har sedan länge setts som en indikator på att en person inte reagerar tillräckligt starkt på stress och fara och därför har en tendens att ta onödigt stora risker eller söka sig till situationer som upplevs som känslomässigt extra stimulerande. Det har dock saknats kunskap om sambandet mellan vilopulsen och benägenhet för grovt våld. En ökad förståelse för biologiska riskfaktorer för våld på individnivå skulle enligt forskarna kunna vara en god hjälp i brottsförebyggande arbete. I den nu aktuella studien använde forskarna information från värnpliktsregistret och belastningsregistret om 710 264 svenska män födda mellan 1958 och 1991 med upp till 35 års uppföljningstid. Vilopuls och blodtryck mättes vid den tidigare obligatoriska mönstringen till värnplikten vid 18-års ålder. Under uppföljningstiden dömdes 40 093 av männen för olika typer av våldsbrott. Lägst vilopuls Resultaten visar att gruppen män med lägst vilopuls vid mönstringen (132 595  personer, 60 slag per minut eller lägre) hade 39 procent högre risk att dömas för våldsbrott, jämfört med den grupp män som hade högst vilopuls (139 511 personer, 83 slag per minut eller mer). Motsvarande siffa för domar rörande andra brott än våldsbrott var 25 procent. Forskningsledare har varit professor Paul Lichtenstein och docent Henrik Larsson vid Institutionen för medicinsk epidemiologi och biostatistik, Karolinska Institutet. Forskningen har finansierats med anslag från Vetenskapsrådet, Forte, Finlands Akademi, Alfred Kordelin Foundation samt EU:s sjunde ramprogram. Publikation A Longitudinal Study of Resting Heart Rate and Violent Criminality in More Than 700 000 Men Antti Latvala,  Ralf Kuja-Halkola,  Catarina Almqvist,  Henrik Larsson, Paul Lichtenstein,  JAMA Psychiatry, published online September 09, 2015, doi:10.1001/jamapsychiatry.2015.1165 
 Open menu Share
0		0	
09/15/15--01:10: KI på plats nio i världen i QS fakultetsspecifika rankning
KI hamnar på plats nio i världen på rankinglistan Faculty Ranking Life Sciences and Medicine i årets QS World University Rankings. Varje år presenterar QS dels en universell universitetsrankning, dels så kallade fakultetsrankningar inom olika ämnesområden. Den universella rankningen inkluderar bara universitet som har betydande verksamhet inom minst två fakultetsområden, och därför finns KI inte med i den rankningen. På listan Faculty Ranking Life Sciences and Medicine hamnar KI däremot på plats nio i världen och plats tre i Europa. Förra året låg KI på plats åtta i världen. Listan toppas i år, liksom föregående år, av Harvard University. Den universella rankningen toppas i år, liksom året innan, av MIT. Sverige är där representerat inom top100 av KTH och Lunds universitet samt Uppsala universitet som är strax nedanför 100-strecket. Med ett halvårs fördröjning publicerar QS ämnesspecifika rankningar. I de ämnesspecifika rankningar som gäller från mars 2015 har KI världsplaceringarna nio i ”Medicine” och sex i ”Pharmacy&Pharmacology”. På den nyintroducerade rankningen av ”Dentistry” toppar KI listan, där även Göteborgs universitet och Malmö högskola fick ovanligt framskjutna placeringar. QS har kritiserats bland annat för att mäta för små ämnesfält, vilket ger statistisk osäkerhet, och för att inte använda fältnormaliserad data för bibliometri-indikatorer. I och med årets rankning använder QS fältnormerad bibliometridata, enligt KI:s omvärldsanalytiker Björn Forslöw. 
 Open menu Share
0		0	
09/15/15--11:20: Studie granskar koppling mellan SSRI-användning och våldsbrott
Behandling med antidepressiva SSRI-preparat kan statistiskt kopplas till en något ökad risk för våldsbrott hos tonåringar och unga vuxna. Det visar en ny registerstudie från Karolinska Institutet och universitetet i Oxford som publiceras i tidskriften PLOS Medicine. Enligt forskarnas analys kunde dock ingen koppling mellan SSRI och våld göras för personer över 25 års ålder. Selektiva serotoninåterupptagshämmare (SSRI) används effektivt för att behandla bland annat depression och ångestsyndrom och tillhör de mest förskrivna läkemedelsgrupperna i Sverige. Men det har också förts en diskussion om negativa effekter hos personer som behandlats med SSRI, så som aggressivitet och suicidrisk. Forskningen inom området har dock varit begränsad.  I den aktuella studien ingick cirka 850 000 personer i Sverige som förskrivits SSRI-preparat mellan 2006 och 2009. Forskarna studerade det statistiska sambandet mellan förskrivning av SSRI och våldsbrott genom att länka samman ett flertal nationella register över läkemedelsanvändning och brottsbelastning. För att reducera risken för felkällor använde de en ny studiemodell, där varje individ jämfördes med sig själv avseende perioder med eller utan SSRI-behandling. Resultaten visar på skillnader i sambandet mellan SSRI-användning och våldsbrott i olika åldersgrupper. I åldersgruppen 15-24 år (som utgjorde 10 procent av alla de som fått SSRI utskrivet) såg forskarna en något ökad statistisk risk att dömas för våldsbrott vid SSRI-användning. Klargöra orsakssambanden Denna modesta riskökning sågs dock inte hos personer 25 år och uppåt, alltså en majoritet av de som behandlas med SSRI. Forskarna understryker också att studien inte säger något om huruvida det observerade sambandet hos yngre personer berodde på SSRI-preparaten i sig eller på andra faktorer som sammanföll med användningen av läkemedlen. – Vi kunde bland annat se ett samband mellan att ha fått SSRI utskrivet och att ha vårdats på sjukhus för alkoholförgiftning eller alkoholmissbruk, vilket kan vara av betydelse även när det gäller risken för våldsbrott. En annan tolkning kan vara att yngre personer följer doseringen sämre och får mer biverkningar beroende på ojämnt användande, säger Clara Hellner Gumpert, psykiater och forskargruppsledare vid institutionen för klinisk neurovetenskap. Hon konstaterar att mer forskning behövs för att fastställa resultaten och klargöra orsakssambanden och att det vore olämpligt att begränsa användningen av SSRI hos unga baserat endast på en studie. Studiens förstaförfattare har varit Yasmina Molero Samuelson, forskare vid institutionen för medicinsk epidemiologi och  biostatistik, Karolinska Institutet. Forskningsledare har varit Seena Fazel, Department of Psychiatry, Warneford Hospital, University of Oxford, Storbritannien Arbetet med studien har finansierats med anslag från Vetenskapsrådet, Karolinska Institutet och brittiska Wellcome Trust. Läs mer i ett pressmeddelande från PLOS Medicine (engelska) "Visst samband mellan SSRI och våld"– nyhetsartikel i Läkemedelsvärlden Publikation Selective Serotonin Reuptake Inhibitors and Violent Crime: A Cohort Study Yasmina Molero, Paul Lichtenstein, Johan Zetterqvist, Clara Hellner Gumpert,Seena Fazel PLoS Med 12(9): e1001875, online 15 September 2015, doi:10.1371/journal.pmed.1001875 
 Open menu Share
0		0	
09/16/15--04:13: Medicinsk Vetenskap om att tänka positivt
Kroppen har självläkande resurser som går att stimulera med tankekraft. Men kan man bli frisk bara genom att muntra upp sig? Forskarna reder ut i senaste numret av Medicinsk Vetenskap. Dessutom: En miljon svenskar dricker alkohol på ett riskabelt sätt. Men forskningen visar att många alkoholberoende kan hjälpas ganska lätt. Läs också intervjun med experten på ätstörningar som söker biologiska förklaringar. Plus: Historiskt perspektiv på aborter, psykopati och forskarens möte med en manisk patient. Med mera. Läs MV på webben: Nyfiken på optimism På djupet: Alkoholberoende http://ki.se/forskning/tema-alkoholberoende Intervjun: Cynthia Bulik Läs mer om tidskriften Medicinsk Vetenskap Följ Medicinsk Vetenskap på Facebook   Omslag Medicinsk Vetenskap nr 3 2015. Foto: istockphoto. 
 Open menu Share
0		0	
09/16/15--23:08: Stora Silvermedaljen 2015 till Gunnel Biberfeld, Britta Wahren och SGO Johansson
Stora Silvermedaljen 2015 vid Karolinska Institutet tilldelas Gunnel Biberfeld, Britta Wahren och SGO Johansson. Medaljen delas ut till personer som gjort särskilt goda insatser till stöd för Karolinska Institutets verksamhet. Nedan följer motiveringarna till 2015 års mottagare av Stora Silvermedaljen som delas ut vid installationshögtiden den 15 oktober 2015. Gunnel Biberfeld, professor emerita i smittskydd, särskilt klinisk immunologi, tilldelas Stora Silvermedaljen för sina storartade insatser inom forskning och forskarutbildning inom området HIV vid KI. Hon är en av pionjärerna inom HIV-forskningen vid KI och i världen. Mycket tidigt insåg hon behovet och vikten av forskning kring HIV, ett forskningsområde som hon sedan HIV-pandemins utbrott förblivit aktiv inom. Hon har fostrat generationer av unga HIV-forskare vid KI, av vilka många idag är våra ledande seniora forskare inom området. Gunnel Biberfelds forskning är inriktad på studier av HIV i ett globalt perspektiv, inte minst genom kliniska vaccinstudier i Tanzania. Forskningssamarbetet med Tanzania inkluderar även ett omfattande doktorandutbildningsprogram. Vidare har Gunnel Biberfelds studier av prevention av HIV-smitta från mor till barn i Dar es Salaam visat betydelsen av antiretroviral behandling såväl under graviditeten som under den postnatala perioden. Resultaten av dessa studier har legat till grund för nationella riktlinjer i Tanzania när det gäller prevention av mor-barn-smitta av HIV och de har även bidragit till WHOs rekommendationer inom området. Britta Wahren, professor emerita i klinisk virologi, tilldelas Stora Silvermedaljen för sina storartade insatser inom forskning och forskarutbildning inom området HIV och cancer vid KI. Hon är en av pionjärerna inom HIV-forskningen vid KI och i världen. Mycket tidigt insåg hon behovet och vikten av forskning kring HIV, ett forskningsområde likartat cancerforskningen, som hon sedan HIV-pandemins utbrott förblivit aktiv inom. Hon har fostrat generationer av unga forskare vid KI, av vilka många idag är ledande forskare inom medicinska områden. Britta Wahren var först i världen att designa DNA-baserade HIV-vacciner som uttrycker tidiga gener/antigener och inducerar nya cellmedierade svar mot HIV hos HIV-infekterade individer. Hon har därefter initierat och designat profylaktiska subtyps-orienterade vacciner mot HIV som inducerar breda cellmedierade och antikroppsrelaterade svar mot varianter av HIV som förekommer i olika delar av världen. Forskningsarbetet tillsammans med National Institutes of Health och US Army har varit betydelsefullt för att skapa ett världsomspännande HIV vaccin. Britta Wahren har drivit en translationell forskningslinje från molekylära studier av virala immunogener och immunsvaret vid/mot HIV till utveckling av nya vaccin-prototyper mot HIV. S Gunnar O Johansson, professor emeritus i klinisk immunologi, särskilt allergologi, tilldelas Stora Silvermedaljen för sina storartade insatser inom forskningsområdet allergi. Han identifierade 1967, tillsammans med Hans Bennich, en ny klass av immunoglobuliner, IgE, och visade att dessa är associerade med allergiska reaktioner. Han har byggt upp forskningsområdet allergi vid Karolinska Institutet och hans framgångsrika forskning har bidragit till att Karolinska Institutet har en världsledande roll inom området. Genom sin banbrytande upptäckt av IgE och utvecklandet av allergitester, har S Gunnar O Johansson skapat bättre förutsättningar för god hälsa och livskvalitet hos en stor del av befolkningen i världen.   Tidigare pristagare 